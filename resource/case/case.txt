
. رأی دادگاه بدوی. درخصوص دعوی خانمها ۱ - ص. ۲ - ن. ۳ - ف. ۴ - ز. ۵ - پ. د. ۶ - م. ۷ - م. ۸ - م. نام خانوادگی همگی ح. ع. الف. ۹ - م. م. الف. ۱۰ - ه. ح. ع. الف. با وکالت خانم م. ت. و آقای ب. ی. به طرفیت اداره منابع طبیعی و آبخیزداری شهرستان شمیرانات ۲ - اداره راه و شهرسازی استان تهران به خواسته اعتراض به رای هیات حل اختلاف قانون تعیین تکلیف اختلافات اراضی موضوع اجرای ماده ۵۶ قانون جنگلها و مراتع؛ بدین شرح که خواهانها اعلام نموده‌اند که به موجب سند رسمی شماره … مورخ ۳۲ / ۱۲ / ۱۵ دفتر خانه اسنادرسمی شماره … تهران مالک یکصد سهم مشاع از سیصد سهم پلاک ثبتی … فرعی از … واقع در بخش … تهران می‌باشند که کمیسیون ماده واحده تعیین تکلیف اراضی اختلافی ناظر به ماده ۵۶ قانون جنگلها و مراتع طبق رای شماره ش / ۹۱۶۴۳ مورخ ۹۱ / ۱۰ / ۲۱ ملک را ملی اعلام نموده است و خواهانها مدعی گردیده‌اند که ملک قبل از تاریخ ۴۱ / ۱۰ / ۲۷ دارای آثار عمران و احیاء بوده است، لذا تقاضای صدور حکم به شرح خواسته و ابطال رای مذکور را نموده‌اند. خوانده ردیف دوم طی لایحه دفاعیه شماره ۳۶۵ مورخ ۹۴ / ۲ / ۷ ضمن ایراد به نحوی طرح دعوی در مجموع رای معترض عنه را صحیح دانسته و تقاضای رد دعوی خواهانها را کرده است. این دادگاه صرفنظر از ماهیت موضوع و با توجه به اینکه بر اساس پاسخ استعلام ثبتی شماره ۳۹۱۱ مورخ ۹۴ / ۶ / ۳ که در آن اعلام گردیده است که ملک به نام اشخاص ثالثی در دفتر املاک ثبت‌شده است و نظر به اینکه به صرف تنظیم سند انتقال بدون درج آن در دفتر املاک باعث ایجاد مالکیت رسمی نخواهد شد و بر اساس ماده ۲۲ قانون ثبت اسناد و املاک دولت فقط کسی را که در دفتر املاک نام وی بعنوان مالک قید شده است مالک خواهد شناخت، لذا این دادگاه دعوی خواهان را در وضعیت مطروحه فاقد قابلیت استماع تشخیص و مستندا به مواد ۲۲ و ۷۰ و ۷۱ و ۷۲ و ۷۳ قانون ثبت اسناد و املاک و مواد ۲ و ۸۹ قانون آئین دادرسی مدنی ناظر به ماده ۸۴ از همین قانون قرار رد دعوی خواهانها را صادر و اعلام می‌نماید قرار صادره حضوری محسوب و ظرف مدت ۲۰ روز پس از ابلاغ قابل تجدید نظرخواهی در محاکم محترم تجدید نظر استان تهران می‌باشد. 
. 
رئیس شعبه ۱۰۷ دادگاه حقوقی تهران - ابراهیم کرمی. رأی دادگاه تجدیدنظر استان. در خصوص تجدیدنظرخواهی ص.، ن.، ف.، ز.، پ. د.، م.، م.، م. و ه. همگی ح. ع. الف. و م. م. الف. به طرفیت اداره منابع طبیعی و آبخیزداری شمیرانات ۲ - اداره کل راه و شهرسازی استان تهران از دادنامه شماره ۷۴۰ مورخ ۱۳۹۴ / ۷ / ۱۲ شعبه محترم ۱۰۷ دادگاه عمومی حقوقی تهران که به موجب آن قرار رد دعوای تجدیدنظرخواهانها به خواسته اعتراض به رای هیات حل اختلاف موضوع ماده ۵۶ قانون حفاظت از جنگلها و مراتع کشور نسبت به یکصد سهم مشاع از سیصد سهم مشاع پلاک ثبتی … فرعی از … اصلی بخش … تهران به لحاظ فقدان ثبت ملک در دفتر املاک واحد ثبتی بنام تجدیدنظرخواهانها یا مورث ایشان صادر شد با دقت در محتویات پرونده نظر به اینکه تجدیدنظرخواه ایراد و اعتراض موجهی که نقض دادنامه را ایجاب نماید به عمل نیاورده و از حیث رعایت اصول و قواعد دادرسی نیز ایراد و اشکالی به دادنامه موصوف به نظر نمی‌رسد بنابراین به استناد ماده ۳۵۳ قانون آئین دادرسی دادگاه‌های عمومی و انقلاب در امور مدنی ضمن رد تجدیدنظرخواهی دادنامه تجدیدنظرخواسته عینا تایید می‌گردد این رای قطعی است. 
. 
رئیس شعبه ۵۹ دادگاه تجدیدنظر استان تهران - مستشار دادگاه
. 
سید عباس موسوی - مجتبی نوروزی
. 
. 
<#>
. رأی دادگاه بدوی. درخصوص دادخواست آقایان الف. و ف. و خانم ک. ن. با وکالت آقای س. س. ش. پ. بطرفیت اداره راه و شهرسازی شهرستان ش. و شهرداری ص. به تقاضای مطالبه سهامی عادله اراضی مورد تصرف به پلاک ثبتی … تفکیکی شماره … فرعی از … اصلی با احتساب خسارات دادرسی مقوم به - / ۰۰۰ / ۵۰۰ / ۸۷۶ / ۷۲ ریال با احتساب خسارات دادرسی، دادگاه با بررسی اوراق و محتویات پرونده و تحقیقات انجام‌شده از وکیل خواهانها و نمایندگان خواندگان درجلسه دادرسی و با بررسی استماع دفاعیات خواندگان درجلسه دادرسی و لوایح تقدیمی نظر به مالکیت رسمی و ثبتی مورثه خواهانها بر پلاک مذکور و احراز قائم مقامی خواهانها و ذینفع بودن ایشان حسب مفاد گواهی حصر وراثت شماره ۳۸۸ - ۸ / ۳ / ۸۱ و ۸۰ - ۹ / ۲ / ۸۷ صادره از شعبه محترم هفدهم دادگاه حقوقی تهران به شرح پیوست پرونده و با رد دفاعیات نماینده اداره راه وشهرسازی مبنی بر عدم توجه دعوی بطرفیت اداره مذکور با عنایت به اینکه مطابق نظریه کارشناس رسمی دادگستری منتخب دادگاه محل مورد مطالبه خسارت داخل در پلاک ثبتی خواهانها و به صورت جاده آ. به ش. و بلوار ف. در حال بهره‌برداری می‌باشد که با توجه به دفاعیات مذکور وارد نیست زیرا وفق شرح وظایف وزارت راه و شهرسازی فعلی و راه و ترابری سابق تملک واحداث و نگهداری و بهره‌برداری ازجاده‌های مواصلاتی کشورر درمحدوده شرح وظایف وزارت راه و شهرسازی می‌باشد و بررسی ادعای احداث محلهای مذکور مورد مطالبه خسارت توسط شرکت مادر تخصصی ساخت و توسعه زیر بناهای حمل و نقل جاده‌ای کشور علاوه براینکه مستنداتی در راستای اثبات ادعای مذکور جهت بررسی ارائه نشده است به نظر این دادگاه بررسی ادعای مذکور مستلزم تقدیم دادخواست جلب ثالث شرکت مذکور درجلسه اول دادرسی بوده که چنین دادخواستی از سوی خوانده ردیف اول ارائه نشده است و دلیلی بر تحویل محل به شهرداری صباشهر نیز ارائه نشده است فلذا دادگاه نظر به مراتب مذکور و باعنایت به اینکه وفق شرح وظایف مطروحه صدرالذکر اصل براین است که هول تملک واحداث و نگهداری و بهره‌برداری از جاده‌های مواصلاتی کشور وبه تبع آن پرداخت حقوق ذینفعان وزارت راه وشهرسازی می‌باشد مگر درصورت ثبوت خلاف و درمانحن فیه از سوی وزارت راه وشهرسازی دلایلی بر احداث جاده‌های مذکور توسط ثالث با رعایت مقررات تملک اراضی یا تحویل به شهرداری ص. ارائه نشده است وبا وصف اعتراض به نظریه کارشناس بدوی وارجاع امر به هیئت سه نفره کارشناسی واعطای مهلت قانونی دستمزد هیئت سه نفره کارشناسان رسمی دادگستری جهت بررسی اعتراض مذکور از سوی خوانده ردیف اول تودیع نشده است ونظریه کارشناس بدوی ازحیث تطبیق سند با محل وبر آورد خسارت به میزان خواسته قطعیت یافته است، دادگاه با توجه به مراتب مذکور و با در نظرداشتن اصل احترام به مالکیت اشخاص ولزوم جبران خسارات وارده به افراد ناشی از اجرای طرحهای عمرانی دعوی مطروحه را نسبت به خوانده ردیف اول وارد تشخیص به استناد مواد ۱۹۸ و ۵۱۹ قانون آئین دادرسی مدنی و مواد ۳۲۸ و ۳۳۳ و ۳۰۸ قانون مدنی و با لحاظ بند ۲۴ ماده ۳ قانون وصول برخی از درآمدهای دولت حکم بر الزام خوانده ردیف اول به پرداخت مبلغ - / ۰۰۰ / ۵۰۰ / ۸۷۶ / ۷۲ ریال بابت اصل خواسته و مبلغ پنجاه میلیون ریال بابت دستمزد کارشناسی وحق الوکاله وکیل خواهان برابر تعرفه مربوطه درحق خواهانها به میزان سهم ایشان وفق گواهی حصر وراثت مضبوط پرونده صادر واعلام می‌دارد و در مورد دعوی مطروحه بطرفیت خوانده ردیف دوم شهرداری ص. نظر به عدم ارائه دلیل بر تصرف یا تملک محل ازسوی شهرداری مذکور به استناد بند ۴ ماده ۸۴ و ماده ۸۹ قانون آئین دادرسی مدنی قرار رد دعوی مطروحه را صادر واعلام می‌دارد، در اجرای بند ۱۴ ماده ۳ قانون وصول برخی از درآمدهای دولت درصورت قطعیت دادنامه خواهان مکلف است حین اجرا مابه‌التفاوت هزینه دادرسی را از خواهانها وصول درحق صندوق دولت تودیع واحد اجرای احکام مکلف است معادل آن را از محکوم علیه وصول درحق خواهان تودیع نماید. این رای حضوری ظرف بیست روز پس از ابلاغ قابل تجدیدنظرخواهی در محاکم محترم تجدیدنظراستان تهران می‌باشد. 
. 
معاون قضایی ودادرس شعبه نهم محاکم حقوقی شهریار - امیررضا منتظری. رأی دادگاه تجدیدنظر استان. در خصوص تجدیدنظرخواهی اداره کل راه و شهرسازی استان تهران علیه الف. و ف. و ک. همگی ن. با وکالت آقای س. ش. پ. از دادنامه شماره ۵۳۱ مورخ ۱۳۹۴ / ۵ / ۴ شعبه نهم دادگاه عمومی حقوقی ش. که به موجب آن حکم به محکومیت تجدیدنظرخواه به پرداخت مبلغ ۷۲ / ۸۷۶ / ۵۰۰ / ۰۰۰ ریال بابت بهای عادله اراضی مورد تصرف آن اداره در پلاک ثبتی … تفکیکی شماره … فرعی از … اصلی تهران صادر گردیده است با دقت در محتویات پرونده و با عنایت به مفاد مصوبه شماره ۱۹۰۱ / ۷۴۰۳۲ مورخ ۸۲ / ۴ / ۲۲ شورای عالی اداری و تصویبنامه شماره … مورخ ۸۳ / ۴ / ۶ هیات وزیران و تشکیل شرکت مادر تخصصی ساخت و توسعه زیربناهای حمل و نقل جاده‌ای کشور و انتقال وظایف و اختیارات و تعهدات و دیون وزارت راه و شهرسازی در امور راه‌ها به شرکت مذکور و با عنایت به لزوم طرف دعوا قرار گرفتن شرکت مذکور و عدم قابلیت استماع دعوای طرح‌شده بدون طرف دعوا قرار گرفتن شرکت مذکور تجدیدنظرخواهی موجه تشخیص به استناد مواد ۳۴۸ و ۳۵۸ قانون آیین دادرسی مدنی ضمن نقض دادنامه تجدیدنظرخواسته قرار رد دعوای اولیه تجدیدنظرخوانده در مرحله بدوی صادر و اعلام می‌نماید این رای قطعی است. 
. 
شعبه ۵۹ دادگاه تجدیدنظر استان تهران -رئیس و مستشار
. 
سیدعباس موسوی - مجتبی نوروزی
. 
. 
<#>
. رأی دادگاه بدوی. درخصوص دعوی خواهان ع. س. ی. با وکالت م. ت. بطرفیت خوانده ف. م. به خواسته اعلام ابطال مبایعه نامه عادی مورخ ۱۰ / ۲ / ۸۴ نسبت به یک قطعه زمین تحت پلاک ثبتی … بخش ۱۲ تهران بلحاظ مستحق للغیر درامدن مبیع والزام خوانده به پرداخت قیمت زمین مذکور به نرخ روز با جلب نظر کارشناس بانضمام خسارات دادرسی به این شرح که وکیل خواهان درتوضیح خواسته دعوی اظهار نموده موکل وی بموجب مبایعه نامه عادی مذکور پلاک ثبتی فوق را از خوانده به مبلغ ۰۰۰ / ۰۰۰ / ۱۲۰ ریال خریداری و پس ازپرداخت ثمن قرارداد درتاریخ ۲۲ / ۴ / ۸۴ به موجب سند قطعی … در دفتر خانه … تهران بصورت رسمی به موکل وی انتقال‌یافته است و متعاقبا شعبه ۱۵۵ دادگاه حقوقی تهران با پذیرش ادعای فرد ثالثی بنام د. ف. نسبت به پلاک مذکور بموجب دادنامه ۸۸۰۲۵۶ مورخ ۳ / ۵ / ۸۸ حکم به ابطال سند ایشان را صادر نموده است و با این وصف بلحاظ مستحق للغیر درآمدن مبیع تقاضای صدور حکم بشرح خواسته دعوی را نموده‌اند لهذا نظر به اینکه حسب دادنامه شماره ۸۸۰۹۹۷۰۲۳۲۰۰۰۲۵۶ مورخ ۳ / ۵ / ۸۸ پرونده کلاسه ۸۷۰۷۸۴ شعبه ۱۵۵ حقوقی تهران که عینا به موجب دادنامه شماره ۹۰۰۹۹۷۰۲۲۴۴۰۰۲۴۶ مورخ ۲۹ / ۵ / ۹۰ پرونده کلاسه ۹۰۰۰۱۴ شعبه ۴۴ دادگاه تجدید نظر استان تهران تایید گردیده سند قطعی شماره … دفترخانه … تهران ابطال گردیده و با وصف تشخیص معامله معارض مالکیت خوانده دعوی منتفی گردیده لهذا با توجه به مستحق للغیردرآمدن مبیع و عدم ارائه دفاع معارض از ناحیه خوانده دعوی خواهان مقرون به صحت تشخیص و مستندا به مواد ۳۹۰ و ۳۹۱ قانون مدنی و مواد ۸۴ و ۵۱۵ و ۵۱۹ قانون آیین دادرسی مدنی ضمن اعلام بطلان مبایعه نامه مورخ ۱۰ / ۲ / ۸۴ حکم به الزام خوانده به استرداد مبلغ یکصد و بیست میلیون ریال بابت استرداد ثمن و نیز پرداخت مبلغ هفتصد و بیست میلیون ریال مابه‌التفاوت ثمن مذکور وقیمت روز ملک مذکور بابت غرامات حاصله وپرداخت خسارت دادرسی وفق تعرفه قانونی درحق خواهان صادر واعلام می‌گردد رای صادره حضوری وظرف مهلت بیست روز ازتاریخ ابلاغ قابل تجدید نظرخواهی درمحاکم تجدید نظر استان تهران می‌باشد. 
. 
رئیس شعبه ۱۵۶ دادگاه عمومی حقوقی تهران - علی حمزه شریفی. رأی دادگاه تجدیدنظر استان. تجدیدنظرخواهی آقای ف. م. بطرفیت آقای ع. س. ی. با وکالت آقای م. ت. نسبت به دادنامه شماره ۸۳۰ - ۹۱ / ۹ / ۲۹ شعبه ۱۵۶ دادگاه عمومی حقوقی تهران مشعر بر محکومیت تجدیدنظرخواه به استرداد ثمن به مبلغ یکصد و بیست میلیون ریال و مبلغ هفتصد و بیست میلیون ریال مابه‌التفاوت قیمت روز ملک به عنوان غرامت ناشی از مستحق للغیر درآمدن مبیع بعلاوه خسارت دادرسی، وارد نیست. تجدیدنظرخواه به مستحق للغیر درآمدن مبیع اقرار و جهتی که موجبات نقض و تخدیش دادنامه مذکور را منطبق با مقررات ماده ۳۴۸ قانون آیین دادرسی مدنی فراهم نماید، مستمسک قرار نداده و دادنامه نیز با وجود رسیدگیهای بعمل آمده و آراء قطعی صادره در موضوع مستحق للغیر درآمدن مبیع و اقرار تجدیدنظرخواه در بردارنده موجبی برای نقض نمی‌باشد. بنابراین دادگاه به استناد ماده ۳۵۸ قانون آیین دادرسی مدنی ضمن رد تجدیدنظرخواهی دادنامه مذکور را تأیید می‌نماید. این رأی قطعی است. 
. 
شعبه ۱۵ دادگاه تجدیدنظر استان تهران - مستشار و مستشار
. 
سیدعطا قیصری - مجتبی شفیعی
. 
. 
<#>
. رأی دادگاه بدوی. در خصوص دعوی خانمها و آقای ۱ - ب. ۲ - ف. ۳ - خ. نام خانوادگی همگی ع. ز. ج. الف. فرزندان الف. با وکالت آقایان ج. ا. ۲ - ش. ج. بطرفیت ۱ - الف. ع. ز. ج. الف. فرزند الف. ۲ - ح. ع. ز. ج. الف. فرزند الف. هر دو باوکالت آقای ن. الف. ی به خواسته مطالبه اجرت‌المثل به انضمام خسارات دادرسی؛ بدین شرح که خواهانها اعلام نموده‌اند که مرحومه م. خانم ک. مالک سه دانگ مشاع از پلاک ثبتی … فرعی از … اصلی که شامل سه‌طبقه مسکونی و یک باب مغازه سوپر مارکت می‌باشد بوده است که ملک مذکور تفکیک نگردیده است و طرفین دعوی وراث حین الفوت مالک مذکور بوده‌اند ولی خواندگان بدون اذن خواهانها کل پلاک ثبتی مذکور را از تاریخ ۹۰ / ۹ / ۱۷ تصرف نموده‌اند، لذا خواهانها تقاضای محکومیت خواندگان را به شرح خواسته کرده‌اند. همچنین دادخواست دیگری توسط آقای ح. ع. ز. ج. الف. با وکالت آقای ن. الف. ی بطرفیت خانمها و آقای ۱ - ب. ۲ - ف. ۳ - خ. نام خانوادگی همگی ع. ز. ج. با وکالت اقایان ج. ا. و ش. ج. به خواسته تقابل در دعوی فوق‌الذکر و ادعای مالکیت نسبت به مغازه پلاک ثبتی موضوع دعوی بدین شرح تقدیم دادگاه گردیده است که خواهان تقابل اعلام داشته است که مورث طرفین مرحوم م. خانم ک. که مادر خواهان و همسر خوانده ردیف یک دعوی اصلی می‌باشد طی سند عادی فاقد امضا که در مورخه ۸۱ / ۲ / ۲۵ امضای ایشان در ذیل سند عادی مورد تائید سردفتر اسناد رسمی شماره ۴۱۴ تهران رسیده است مالکیت مغازه را به خواهان تقابل داده است، لذا خواهان تقابل تقاضای مستثنی نمودن مغازه را از اموال موضع خواسته خواهانها اصلی کرده است. این دادگاه در خصوص دعوی تقابل باعنایت به اینکه خواهان تقابل اساسا خواسته مستقل و موجهی برای دادخواست خویش بیان ننموده است و اگر خواسته ایشان را دعوی اثبات مالکیت نیز تلقی نمائیم این دعوی در خصوص املاکی که سابقه ثبتی دارند به لحاظ فراهم نمودن موجبات تعارض اسناد رسمی با احکام دادگاه‌ها قابلیت استماع را ندارد و اگر خواسته خواهان تقابل را الزام به تنظیم سند رسمی نیز تلقی نمائیم باز این خواسته نیز مستلزم افراز و تفکیک ملک می‌باشد که این امر در پلاک ثبتی موضوع خواسته صورت نگرفته است و اساسا جزء خواسته خواهان تقابل نیز نبوده است، لذا این دادگاه مستندا به ماده ۲ قانون آئین دادرسی مدنی قرار عدم استماع دعوی تقابل را صادر واعلام می‌نماید. و درخصوص دعوی اصلی این دادگاه با توجه به دادخواست تقدیمی خواهانها و پاسخ استعلام ثبتی وگواهی انحصار وراثت فوق‌الذکر که دلالت بر مالکیت مشاعی خواهانها دارد و باتوجه به دفاعیات غیر موجه خواندگان و نظر به اینکه سند عادی ارائه‌شده از سوی خوانده دلالت بر انتقال مالکیت به ایشان ندارد و با توجه به نظریه هیات سه نفره کارشناسان رسمی دادگستری که سهم خواهانها را از اجرت‌المثل ایام تصرف برای دوره زمانی مورخه ۹۰ / ۹ / ۱۷ الی ۹۳ / ۶ / ۱ برابر با ۸۲۰۲۵۰۰۰۰ ریال ارزیابی نموده‌اند که به نسبت پسر دو برابر دختر قابل تقسیم می‌باشد و نظریه مذکور به طرفین ابلاغ که ایراد و اعتراض موثر و موجهی نسبت به نظریه هیات کارشناسان بعمل نیامده است و نظریه مذکور با اوضاع و احوال پرونده نیز منطبق بنظر می‌رسد، لذا این دادگاه دعوی خواهانهای اصلی را وارد تشخیص و مستندا به مواد ۳۰۸ و ۳۲۰ و ۱۲۸۴ و ۱۲۹۰ و ۱۲۷۵ قانون مدنی و مواد ۱۹۸ و ۵۰۲ و ۵۱۵ و ۵۱۹ قانون آئین دادرسی مدنی حکم به محکومیت خواندگان به پرداخت مبلغ ۸۲۰۲۵۰۰۰۰ ریال و مبلغ ۲۴۷۳۲۵۰۰ ریال بابت هزینه دادرسی و پرداخت هزینه کارشناسی به مبلغ ۱۲۵۰۰۰۰۰ ریال و پرداخت حق‌الوکاله وکیل بر اساس تعرفه قانونی صادرو اعلام می‌نماید. اجرای رای صادره منوط به ابطال مابه‌التفاوت تمبر هزینه دادرسی می‌باشد رای صادره حضوری محسوب وظرف مدت ۲۰ روز پس از ابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس شعبه ۱۰۷ دادگاه حقوقی تهران -ابراهیم کرمی. رأی دادگاه تجدیدنظر استان. در این پرونده آقایان ۱ - ح. ۲ - الف. ع. ز. ج. الف. با وکالت آقای ن. الف. ی و پ. پ. ز. علیه ب.، ف. و خ. همگی ع. ز. ج. الف. از دادنامه شماره ۹۸۹ مورخ ۱۳۹۳ / ۱۰ / ۳۰ شعبه ۱۰۷ دادگاه عمومی حقوقی تهران تجدیدنظرخواهی کرده‌اند البته در اثنای رسیدگی به تجدیدنظرخواهی آقای الف. ع. ز. ج. الف. فوت نموده است که با صدور قرار توقیف دادرسی از سوی این دادگاه تجدیدنظرخواه ردیف اول و تجدیدنظرخواندگان به عنوان ورثه و جانشینان قانونی وی جهت ادامه فرایند دادرسی معرفی گردیده‌اند علی ایحال به موجب دادنامه تجدیدنظرخواسته در خصوص دعوای اولیه تجدیدنظرخواندگان مبنی بر محکومیت تجدیدنظرخواهان نسبت به پرداخت اجرت‌المثل ایام تصرف آنان در ساختمان تجاری و مسکونی موضوع دعوا از تاریخ ۹۰ / ۹ / ۱۸ با احراز مالکیت مشاعی تجدیدنظرخواندگان و تصرفات غیرقانونی تجدیدنظرخواهان در ملک مزبور مستند به نظریه هیات کارشناسان حکم به محکومیت تجدیدنظرخواهان به پرداخت مبلغ ۸۲۰ / ۲۵۰ / ۰۰۰ ریال بابت اصل خواسته به انضمام خسارات دادرسی در حق تجدیدنظرخواندگان صادر گردیده است و در مورد دعوای تقابل تجدیدنظرخواهانها علیه تجدیدنظرخواندگان در مورد واگذاری مغازه موضوع دعوا از سوی مورث اصحاب دعوی (مرحوم م. خانم ک.) به آنان با توجه به اینکه چنانچه دعوای مزبور را اثبات مالکیت تلقی نماییم مطابق رای وحدت رویه شماره ۵۶۹ مورخ ۱۳۷۰ / ۱۰ / ۱۰ هیات عمومی دیوان عالی کشور دعوای اثبات مالکیت در املاک ثبت‌شده قابلیت استماع ندارد و چنانچه خواسته تقابل الزام به تنظیم سند رسمی تلقی شود با عنایت به عدم افراز و تفکیک ملک موضوع دعوا دعوای مزبور قابلیت طرح ندارد لذا در خصوص تقابل به استناد ماده ۲ قانون آیین دادرسی مدنی قرار عدم استماع دعوای مزبور صادر گردیده است با دقت در محتویات پرونده اولا تجدیدنظرخواه ردیف اول ایراد و اعتراض موجهی که نقض دادنامه تجدیدنظرخواسته را ایجاب نماید به عمل نیاورده و از حیث رعایت اصول و قواعد دادرسی نیز ایراد و اشکالی به دادنامه موصوف به نظر نمی‌رسد بنابراین به استناد ماده ۳۵۸ قانون آیین دادرسی مدنی ضمن رد تجدیدنظرخواهی دادنامه تجدیدنظرخواسته تایید می‌گردد اما با توجه به اینکه تجدیدنظرخواه ردیف دوم در اثنای رسیدگی این دادگاه فوت نموده است و ورثه و جانشینان قانونی وی همان تجدیدنظرخواندگان می‌باشند جمع نفع و ضرر همزمان در شخص یا اشخاص واحد قابل تصور نمی‌باشد با توجه به اینکه تجدیدنظرخواهانهای ردیف دوم همان تجدیدنظرخواندگان هستند که به سبب فوت مورث (تجدیدنظرخواه ردیف دوم سابق) با عنوان جانشین قانونی وی در قامت تجدیدنظرخواهانها مبادرت به تعقیب تجدیدنظرخواهی نموده‌اند بنابراین به استناد مواد ۲ و ۳۵۶ قانون آیین دادرسی مدنی قرار رد تجدیدنظرخواهی در این قسمت صادر و اعلام می‌گردد این رای قطعی است. 
. 
رئیس شعبه ۵۹ دادگاه تجدیدنظر استان تهران - مستشار دادگاه
. 
سید عباس موسوی - مجتبی نوروزی
. 
. 
<#>
. رأی دادگاه بدوی. درخصوص دعوی خانم ط. ب. فرزند د. با وکالت خانم ج. ع. ک. بطرفیت آقای م. ف. ش. فرزند ع. بخواسته نفقه معوقه از تاریخ ۹۰ / ۱۰ / ۵ لغایت تاریخ طلاق مورخ ۹۴ / ۴ / ۲۹ خوانده هیچگونه نفقه‌ای از ابتدای زندگی مشترک پرداخت ننموده اقرار نامه ابرازی واقعیت نداشته و با تهدید و اجبار از موکله گرفته شد خوانده نیز حضور دارد اظهار دارد: خواهان بموجب اقرار نامه مورخ ۹۰ / ۱۰ / ۵ حق و حقوق خویش را دریافت کرده و ایشان تا تاریخ ۹۴ / ۴ / ۳۱ در منزل مشترک حضور داشته و تمام نفقه ایشان پرداخت‌شده دادگاه ملاحظه می‌نماید شهود در دادگاه حضور دارند و با جری تشریفات اظهارات خواهان را تایید و تصدیق می‌نمایند با توجه به دادخواست تقدیمی و ملاحظه فتوکپی مصدق شناسنامه و سند نکاحیه مندرج در پرونده و اقاریر اصحاب دعوی با احراز رابطه زوجیت و با عنایت به اظهارات خواهان و اینکه حاضر به تمکین از شوهرش بوده و می‌باشد و خوانده نیز با ابلاغ اخطاریه در دادگاه حاضر نشده و نسبت به دعوی خواهان و مستندات آن ایراد و دفاعی به عمل نیاورده و دلیلی نیز به پرداخت نفقه همسرش به دادگاه ارائه نداده است به عبارتی خواسته خواهان را مصون از تعرض گذارده است و به تقاضای خواهان دادگاه راسا " میزان نفقه را تعیین می‌نماید لذا دعوی مطروحه وارد و ثابت تلقی لذا مستندا به مواد ۱۱۰۲ و ۱۱۰۶ و ۱۱۰۷ و ۱۱۱۱ و ۱۲۰۶ قانون مدنی و ماده ۴۷ قانون حمایت خانواده مصوب ۱ / ۱۲ / ۹۱ و با توجه به متعارف بودن میزان خواسته ومواد ۱۹۸ و ۵۱۵ و ۵۱۹ قانون آئین دادرسی مدنی و قاعده لاضرر و از باب تسبیب حکم به محکومیت خوانده به پرداخت نفقه معوقه زوجه از تاریخ ۹۰ / ۱۰ / ۵ لغایت پایان سال ۱۳۹۲ به پرداخت ماهانه مبلغ ۲ / ۰۰۰ / ۰۰۰ ریال ۲ - ازابتدای سال ۱۳۹۴ لغایت تاریخ ۹۴ / ۴ / ۲۹ به پرداخت ماهانه مبلغ ۳ / ۰۰۰ / ۰۰۰ ریال در حق خواهان صادر و اعلام می‌نماید رای صادره حضوری وظرف ۲۰ روز پس ازابلاغ قابل تجدیدنظر خواهی دردادگاه محترم تجدیدنظر استان تهران می‌باشد. 
. 
رئیس شعبه ۲۳۷ دادگاه خانواده یک تهران-محمدحسین نورالهی. رأی دادگاه تجدیدنظر استان. تجدیدنظر خواهی آقای م. ف. ش. با وکالت آقای ع. ق. به طرفیت خانم ط. ب. با وکالت خانم ج. ع. از دادنامه شماره ۱۵۸۴ مورخ ۱۳۹۴ / ۷ / ۲۲ شعبه محترم ۲۳۷ دادگاه خانواده تهران که به موجب آن حکم به محکومیت تجدیدنظر خواه به پرداخت نفقه معوقه صادر گردیده وارداست زیرا باتوجه به اظهارات وکیل تجدیدنظر خوانده و تجدیدنظر خوانده بشرح صورت‌جلسه مورخ ۹۴ / ۷ / ۲۲ و ۹۴ / ۱۱ / ۲۸ که اعلام داشته‌اند زوجه از تاریخ ۸۲ / ۴ / ۲۰ لغایت ۹۴ / ۴ / ۲۹ در منزل زوج بوده و زندگی مشترک داشته در زیر یک سقف زندگی می‌کردند بنابراین اصل بر پرداخت نفقه و استفاده زوجه از نفقه از سوی زوج می‌باشد. لذا بنا به مراتب دادگاه ضمن وارددانستن اعتراض معترض واینکه دادنامه معترض عنه بر خلاف مبانی حقوقی و مدنی صادر شده با استناد به صدر ماده ۳۵۸ قانون آیین دادرسی دادگاه‌های عمومی و انقلاب در امور مدنی مصوب ۱۳۷۹ / ۱ / ۲۱ آن را نقض و حکم به رد دعوی خواهان بخواسته مطالبه نفقه معوقه از تاریخ ۸۲ / ۴ / ۲۰ لغایت ۹۴ / ۴ / ۲۹ و هزینه دادرسی صادر و اعلام می‌دارد. رای دادگاه به موجب ماده ۳۶۵ قانون فوق‌الذکر قطعی است. 
. 
شعبه ۴۵ دادگاه تجدیدنظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. درخصوص دادخواست خانم س. ع. ز. ب. بطرفیت آقای س. ک. به خواسته الزام خوانده به تهیه منزل مسکونی مناسب ومستقل با عنایت به محتویات پرونده ودادخواست تقدیمی خواهان و با توجه به تصویر سند رسمی نکاح به شماره … مورخ ۹۲ / ۱ / ۳۰ منضم به دادخواست و تصویر شناسنامه خواهان وجود رابطه زوجیت دائم بین طرفین محرز است با عنایت به اینکه خوانده علیرغم ابلاغ قانونی (الصاق اخطاریه در محل اقامتگاه وی) در دادگاه حاضر نشده و دفاعی ننموده است و به لحاظ اینکه تهیه و تامین مسکن جهت ادامه زندگی مشترک که از مصادیق نفقه زوجه می‌باشد حسب ماده ۱۱۰۶ قانون مدنی بر عهده زوج می‌باشد لذا دادگاه مستندا بمواد ۱۱۰۲ و ۱۱۰۶ و ۱۱۰۷ قانون مدنی حکم به الزام خوانده به تهیه منزل مستقل مناسب شان زوجه جهت ادامه زندگی مشترک به همراه اثاث البیت متعارف زندگی، جهت ادامه زندگی مشترک زوجین صادر واعلام می‌نماید رای صادره غیابی بوده و ظرف مدت بیست روز پس از ابلاغ قابل واخواهی در این شعبه و سپس ظرف مدت بیست روز پس از آن قابل تجدیدنظر در محاکم تجدیدنظر استان تهران می‌باشد. 
. 
رئیس شعبه سوم عمومی حقوقی دادگستری شهرستان قرچک - علی فتاحی
. 
. رأی دادگاه بدوی. در خصوص واخواهی آقای س. ک. از دادنامه شماره ۱۱۴۶ - ۹۴ مورخ ۱۴ / ۸ / ۹۴ صادره در پرونده کلاسه ۷۰۱ - ۹۴ این شعبه با عنایت به اینکه مطابق تصویر دادنامه شماره ۱۳۴۵ - ۹۳ صادره از شعبه اول دادگاه عمومی ق. در تاریخ ۴ / ۱۲ / ۹۳ وخوانده به تمکین از واخواه محکوم گردیده و صرفنظر از عدم تمکین واخوانده از واخواه به شرح مندرج در متن دادنامه مذکور و با توجه به اینکه از مقدمات اجرای دادنامه مبنی بر الزام زوجه به تمکین و تهیه منزل مسکونی می‌باشد. و با توجه به تصویر اجاره‌نامه منزل مسکونی ارائه‌شده از ناحیه واخواه منضم به پرونده دادگاه واخواهی وی را ثابت دانسته و مستندا به ماده ۳۰۶ قانون آئین دادرسی مدنی و ضمن نقض دادنامه معترض عنه حکم به بطلان دعوی خواهان (واخوانده) صادر و اعلام می‌نماید. رای صادره ظرف بیست روز پس از ابلاغ قابل تجدید نظر در محاکم تجدید نظر استان تهران می‌باشد. 
. 
رئیس شعبه سوم عمومی حقوقی دادگستری شهرستان قرچک - علی فتاحی. رأی دادگاه تجدیدنظر استان. در خصوص تجدید نظر خواهی خا نم س. ع. بطرفیت آقای س. ک. نسبت به دادنامه شماره ۰۱۲۹۰ مورخ ۱۳۹۴ / ۹ / ۲۴ شعبه سوم دادگاه عمومی ق. در پرونده کلاسه ۷۰۱ مبنی بر صدور حکم به بطلان دعوی تهیه منزل مستقل و مناسب وارد است زیرا با توجه به محتویات پرونده و ملاحظه لوایح طرفین رای صادره دادگاه بدوی مطا بق مستندات موجود در پرونده صادر نگردیده است زیرا اولا «زوج به استناد ماده ۱۱۰۷ قانون مدنی موظف است منزل مستقل و مطا بق با شان زوجه تهیه نماید ثا نیا» زوجه موظف است در صورت تهیه منزل مناسب در منزل زوج سکونت داشته و در تمکین وی باشد ثا لثا " هر چند زوج با ارائه اجاره‌نامه اظهار داشته است منزل مناسب تهیه نموده است اما موضوع مذکور در مرحله اجراء رای می‌بایست توسط واحد مددکار اجتماعی از نظر مستقل بودن و منا سب بودن باید گواهی گردد این دادگاه با عنایت به مراتب مذکور باستناد ماده ۳۵۸ قانون آیین دادرسی مدنی رای صادره دادگاه بدوی را نقض کرده و باستناد ماده ۱۱۰۷ قانون مدنی تجدید نظر خوانده را موظف به تهیه منزل مستقل و مناسب نموده پس زوجه در معیت دو نفر از مامورین واحد مددکار اجتماعی در آن منزل اسکان داده شود این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. نسبت به دادخواست آقای ب. ن. بطرفیت اداره ثبت اسناد و املاک و بخواسته اعتراض به تصمیم واحد ثبتی صرفنظر از اینکه خواهان علیرغم وصف ابلاغ در جلسه دادرسی حاضر نگردیده با توجه به اینکه دعوی مطروحه بطرفیت کلیه شرکاء و مالکین مشاعی مطرح نگردیده اساسا قابلیت استماع ندارد لذا قراررددعوی صادر می‌گردد رای صادره حضوری و ظرف بیست روز پس از ابلاغ قابل اعتراض در مرجع محترم تجدید نظر استان تهران است. 
. 
رئیس شعبه ۳۹ دادگاه عمومی تهران. رأی دادگاه تجدیدنظر استان. دادنامه تجدیدنظرخواسته به شماره ۹۴۰۹۹۷۲۱۶۰۴۰۱۰۴۳ مورخه ۱۳۹۴ / ۱۰ / ۲ صادره از شعبه ۳۹ دادگاه عمومی حقوقی تهران که بر قرار رد دعوی تجدیدنظرخواه آقای ب. ن. بخواسته اعتراض به تصمیم واحد ثبتی به شماره … مورخه ۱۳۹۴ / ۳ / ۳۱ مبنی بر غیرقابل افراز بودن پلاک ثبتی … واقع در بخش ۱۱ تهران اشعار دارد مآلا موافق قانون و مقررات موضوعه و مدارک ابرازی بوده و اعتراض به شرح لایحه اعتراضیه وارد نبوده و متضمن جهت موجه در نقض آن نمی‌باشد زیرا که اولا تصمیم متأخذه از ناحیه اداره ثبت مبنی بر غیرقابل افراز بودن پلاک ثبتی مورد ترافع در راستای درخواست دونفر از مالکین مشاعی بنامهای آ. و ش. به طرفیت سایر مالکین مشاعی بنامهای ر. - ن. و ب. ن. بوده است که پس از اتخاذ تصمیم احد از مالکین مشاعی نسبت به آن معترض شده است که در اینگونه موارد لزوما می‌بایست دعوی بطرفیت سایر مالکین مشاعی اقامه شود و اداره ثبت صرفا از باب اعمال حاکمیت و وظایف قانونی و به اعتبار تکلیف و صلاحیت خود در رابطه با این درخواست اظهارنظر نموده است ثانیا بتصریح مواد ۲ و ۳ از قانون آیین دادرسی مدنی محاکم دادگستری صرفا مکلف هستند به دعاویی که برابر مقررات درخواست شده‌اند رسیدگی کرده و حکم مقتضی را صادر و فصل خصومت نمایند. که دعوی به کیفیت مطروحه اساسا قابلیت پذیرش را ندارد از این رو دادگاه ضمن رد درخواست تجدیدنظرخواهی مستندا به قسمت اول از ماده ۳۵۳ قانون مرقوم دادنامه معترض عنه را تأیید و استوار می‌نماید. رأی صادره حضوری و قطعی است. 
. 
شعبه ۱۸ دادگاه تجدیدنظر استان تهران - رئیس و مستشار
. 
عزت اله امانی شلمزاری - علی کرمی صادق آبادی
. 
. 
<#>
. رأی دادگاه بدوی. درخصوص دعوی شرکت ا. به طرفیت دادستان محترم تهران به خواسته صدورحکم ورشکستگی نظربه اینکه اولا مطابق مواد ۴۱۲ و ۴۱۳ قانون تجارت تاجرمکلف است ظرف مدت سه روز از تاریخ وفقه در پرداخت دیون مراتب توقف خودبانضمام صورتحساب دارایی وکلیه دفاترتجاری رابه مراجع قضایی ودفترمحکمه اقامه وتسلیم نمایدکه درمانحن فیه خواهان به چنین تکلیف قانونی خودعمل نکرده است ثانیا صرف اظهارعجزازپرداخت دیون یامطالبه طلب مادام که بااقامه دعوی درمحکمه دین مسجل نشده است کافی برای صدورحکم ورشکستگی نمی‌باشدمضاعف براینکه اگرسرمایه تاجری کمترازدیون اوباشدولی بتواندبه وسیله اعتباری که داردتعهدات تجاری خودراایفاء نمایدچنین تاجری متوقف محسوب نمی‌شوددرمانحن فیه صرف ضبط ضمانتنامه توسط بانک دلیل برتوقف وورشکستگی خواهان تلقی نمی‌گرددبنابه مراتب فوق دادگاه دعوی مطروحه را بدون دلیل تلقی ومستندا به ماده ۱۹۷ قانون آیین دادرسی مدنی حکم بربطلان دعوی صادر می‌کند. رای صادره ظرف مدت ۲۰ روزپس از ابلاغ قابل اعتراض در دادگاه تجدید نظر استان تهران است. 
. 
رئیس شعبه چهارم دادگاه عمومی حقوقی تهران - سیدفتح ا …احمدی. رأی دادگاه تجدیدنظر استان. در خصوص تجدیدنظرخواهی آقای م. م. به وکالت از شرکت ا. به طرفیت نماینده دادستان تهران نسبت به دادنامه شماره ۹۴۰۹۹۷۰۲۲۶۴۰۰۵۷۳ مورخ ۱۳۹۴ / ۷ / ۶ صادره از شعبه چهارم دادگاه عمومی حقوقی تهران که به موجب ان حکم بر بطلان دعوی تجدیدنظرخواه نسبت به خواسته نخستین وی مبنی بر صدور حکم ورشکستگی اصدار یافته است نظر به دادخواست و لایحه تجدیدنظرخواهی و با توجه به اینکه اولا: خوانده دعوی نماینده دادستان تهران قرار گرفته است که فاقد عنوان قانونی واجد شرایط برای طرح دعوی ورشکستگی است ثانیا: انچه در مورد حکم واقع‌شده است به طرفیت دادستان تهران می‌باشد که در دادخواست بدوی طرف دعوی واقع نشده است بنا به مراتب طرح دعوی به کیفیت مورد اشاره قابلیت استماع نداشته و مطابق با مقررات قانونی نمی‌باشد در نتیجه دادگاه دادنامه تجدیدنظرخواسته را درخور نقض تشخیص و با استناد به مواد ۲ و ۳۴۸ و ۳۵۸ و ۳۶۵ قانون آئین دادرسی دادگاه‌های عمومی و انقلاب در امور مدنی مصوب ۱۳۷۹ ضمن نقض دادنامه تجدیدنظرخواسته قرار رد دعوی نخستین تجدیدنظرخواه (خواهان بدوی) را صادر و اعلام می‌دارد رای صادره قطعی است. 
. 
مستشاران شعبه ۸ دادگاه تجدیدنظر استان تهران
. 
علی اکبرشریعت - موذن
. 
. 
<#>
. رأی دادگاه بدوی. در خصوص دعوی آقایان م. س. م. و ر. س. با وکالت آقای م. ز. به طرفیت آقای ج. الف. ز. گ. دایر به مطالبه وجه التزام روزانه پانصد هزار ریال از تاریخ ۹۰ / ۷ / ۱۰ لغایت ۹۱ / ۴ / ۱ بابت تاخیر در تحویل بنای احداثی مجموعا یکصد و سی و یک‌میلیون ریال و نیز پرداخت وجه التزام ناشی از تاخیر در اخذ و ارایه تحویل اسناد پایان کار و صورتمجلس تفکیکی از تاریخ ۹۱ / ۷ / ۱ لغایت ۹۱ / ۹ / ۲۹ به مأخذ روزانه یک‌میلیون ریال به انضمام خسارات دادرسی نظر به جامع اوراق و محتویات پرونده و اینکه ادعای خوانده به شرح منعکسه در صورتجلسه مورخ ۹۴ / ۷ / ۶ این دادگاه بر شمول ماده ۳ قراداد (فورس ماژور) به لحاظ قابل پیش‌بینی بودن آن عوامل موجه نمی‌باشد دادگاه دعوی خواهانها را راجع به وجه التزام ناشی از تأخیر در تکمیل وتحویل بنای احداثی از ۹۰ / ۷ / ۱۰ لغایت ۹۱ / ۴ / ۱ وارد تشخیص و مستندا به مواد ۱۰ و ۲۳۰ قانون مدنی و مواد ۵۱۵ و ۵۱۹ قانون آئین دادرسی مدنی حکم به محکومیت خوانده به پرداخت یکصد و سی و یک‌میلیون ریال بابت وجه التزام از ۹۰ / ۷ / ۱۰ لغایت ۹۱ / ۴ / ۱ و نیز پرداخت خسارت هزینه دادرسی و حق‌الوکاله وکیل مطابق تعرفه در حق خواهانها صادر و اعلام می‌شود. اما در خصوص وجه التزام ناشی از تأخیر در اخذ سند (پایان کار و صورتمجلس تفکیکی بنای احداثی جدید) نظر به اینکه تأخیر حاصله ناشی از اقدام خواهانها به جهت تأخیر در تنظیم اسناد انتقال به نسبت سه دانگ در سه مرحله بوده دادگاه این قسمت از دعوی خواهانها را غیر ثابت تشخیص و مستندا به ماده ۱۹۷ قانون آئین دادرسی مدنی حکم به بی حقی خواهانها را صادر و اعلام می‌نماید. رای صادره حضوری محسوب و ظرف بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۱۱۶ دادگاه عمومی حقوقی تهران
. 
ماندگار مشفق. رأی دادگاه تجدیدنظر استان. در خصوص تجدیدنظر خواهی آقای ج. الف. ز. گ. به طرفیت آقایان ۱ - م. س. م. ۲ - ر. س. از دادنامه شماره ۹۴۰۷۹۹ مورخ ۹۴ / ۷ / ۱۱ صادره ازشعبه ۱۱۶ دادگاه عمومی حقوقی تهران که به موجب قسمتی از آن وی به پرداخت مبلغ یکصدو سی ویک میلیون ریال بابت وجه التزام از تاریخ ۹۰ / ۷ / ۱۰ لغایت ۹۱ / ۴ / ۱ بانضمام هزینه دادرسی وحق الوکاله وکیل محکوم‌شده است عمده دلایل تجدیدنظرخواهی این است که وی مدعی است تخلف قراردادی تجدیدنظرخواندگان را با تخلف قراردادی وی تهاتر نموده‌اند وتاخیر در تنظیم سند رسمی با تاخیر در تحویل ومطالبه وجه التزام رد گردد که با توجه به عدم ارتباط علت این دو ادعا با یکدیگر و با توجه به محتویات پرونده وادله و مستندات ابرازی طرفین وتحقیقات انجام‌شده تجدیدنظر خواهی مقرون به دلیلی نیست که موجبات فسخ دادنامه معترض عنه را فراهم آورد ورای صادره از نظر استناد به مواد ومنابع قانونی ورعایت اصول وقواعد دادرسی نیز فاقد اشکال بوده وبر اساس موازین قانونی ومستنبط از اصول وقواعد حقوقی اصدار یافته است فلذا باستناد ماده ۳۵۸ قانون آئین دادرسی دادگاه‌های عمومی وانقلاب در امورمدنی ضمن رد تجدیدنظر خواهی دادنامه تجدیدنظر خواسته را عینا " تایید واستوار می‌نماید- این رای حضوری و قطعی است. 
. 
شعبه ۱۶ دادگاه تجدیدنظر استان تهران -مستشار و مستشار
. 
سیدفرخ مرتضوی - مجتبی شفیعی
. 
. 
<#>
. رأی دادگاه بدوی. در خصوص دعوی آقای ح. ق. به طرفیت آقای ص. الف. ن. به خواسته مطالبه اجرت‌المثل ایام تصرف خوانده از ۱۳۷۸ / ۱۲ / ۷ (تاریخ مالکیت) تا زمان رفع تصرف نسبت به مالکیت خواهان به میزان دو دانگ و شصت و پنج هزارم دانگ پلاک ثبتی … فرعی از … اصلی واقع در تهران - شهرک … (شهرک گ.). توضیح اینکه خواهان به شرح دادخواست اعلام نمود خوانده از زمان صدور سندمالکیت، حصه و سهم مشاعی وی را بدون مجوز قانونی تصرف نموده و از آن استفاده می‌کند و علیرغم تذکرات مکرر بر خلاف مقررات به تصرف خود ادامه داده است. دادگاه با صرف‌نظر از پاسخ خوانده به شرح لایحه ثبت‌شده به شماره ۹۴۰۲۰۹۴ - ۱۳۹۴ / ۶ / ۲۱ نظر به اینکه حسب اظهار طرفین در جلسه رسیدگی مورخه ۱۳۹۴ / ۶ / ۲۱ در عرصه پلاک ثبتی موصوف چند واحد در چند طبقه احداث گردیده و تعیین اجرت‌المثل تصرف خوانده منوط به تعیین سهم مالکانه طرفین نسبت به واحدهای احداث‌شده به نحو معین و تنظیم تقسیم نامه است لذا دعوی خواهان وارد و ثابت نیست حکم به رد دعوی وی صادر و اعلام می‌گردد. این رای ظرف بیست روز پس از ابلاغ قابل تجدیدنظرخواهی در محاکم تجدیدنظراستان تهران می‌باشد. 
. 
رئیس شعبه ۲۱۹ دادگاه عمومی حقوقی تهران - علی‌اصغر ابراهیمی. رأی دادگاه تجدیدنظر استان. تجدیدنظرخواهی آقای ح. ق. بطرفیت آقای ص. الف. ن. نسبت به دادنامه شماره ۹۴۰۵۸۰ مورخه ۹۴ / ۶ / ۳۰ صادره ازشعبه ۲۱۹ دادگاه عمومی حقوقی تهران که براساس آن حکم به رددعوی تجدیدنظرخواه بخواسته مطالبه اجرت‌المثل ایام تصرف خوانده از ۷۸ / ۱۲ / ۷ صادر و اعلام‌شده است وارد و موجه نمی‌باشد زیرا دادنامه تجدیدنظرخواسته وفق مقررات و براساس محتویات پرونده صادرشده و ازناحیه تجدیدنظرخواه علل و جهات موجهی که موجبات نقض و ازهم گسیختن دادنامه تجدیدنظرخواسته رافراهم نماید ابراز و اقامه نشده است بر این اساس تجدیدنظرخواهی خارج ازشقوق مندرج درماده ۳۴۸ قانون آئین دادرسی مدنی تشخیص باستنادذیل ماده ۳۵۸ همان قانون باردتجدیدنظرخواهی ونظربه اینکه تصرف تجدیدنظرخواه بررقبه موردنظر محرزنگردیده با استناد به ماده ۳۵۱ قانون مذکوربا تبدیل حکم به رددعوی به قراررددعوی دادنامه تجدیدنظرخواسته با تغییر حاصله تایید می‌شود رای صادره قطعی است. 
. 
شعبه ۴۴ دادگاه تجدیدنظر استان تهران - رئیس و مستشار
. 
احمد شیخ علیا لواسانی - ناصر اسماعیلی
. 
. 
<#>
. رأی دادگاه بدوی. درخصوص دعوی خواهان‌ها خانم الف. م.، خانم ع. م. و آقای م. م. با وکالت آقای الف. ز. به طرفیت آقای ن. ق. به خواسته مطالبه اجور معوقه و مطالبه خسارت دادرسی باتوجه به محتویات پرونده و دادخواست تقدیمی خواهان و نظر به اینکه خواهان تتمه هزینه کارشناس را علی‌رغم ابلاغ پرداخت نکرده است. بنابراین وفق ماده ۲۵۹ قانون آئین دادرسی مدنی از اعداد دلایل نامبرده خارج می‌گردد بنابراین خواسته خواهان را غیر وارد دانسته و مستندا به ماده ۱۹۷ قانون آئین دادرسی مدنی قرار رد دعوی خواهان صادر و اعلام می‌گردد. حکم صادره حضوری بوده و ظرف بیست روز پس از ابلاغ قابل تجدیدنظر خواهی در محاکم محترم تجدیدنظر استان تهران است. 
. 
رییس شعبه ۱۸۲ دادگاه حقوقی تهران - امامعلی نصیری. رأی دادگاه تجدیدنظر استان. در رابطه با تجدیدنظرخواهی الف.، ع. و م. همگی م. با وکالت الف. ز. به طرفیت ن. ق. نسبت به دادنامه شماره ۱۰۱۷ مورخ ۱۳۹۴ / ۹ / ۲۸ صادره از شعبه محترم ۱۸۲ دادگاه عمومی حقوقی تهران که بر اساس آن قرار رد دعوای تجدیدنظرخواهانها به خواسته مطالبه اجور و خسارات دادرسی به جهت عدم تادیه الباقی دستمزد کارشناس صادر شد با دقت در محتویات پرونده قطع نظر از آنکه در فرض درستی استدلال دادگاه و عدم تادیه دستمزد کارشناس با وصف ضرورت ارجاع امر به کارشناس و عدم تمهید مقدمات کارشناسی، وفق ماده ۲۵۹ قانون آیین دادرسی مدنی تصمیم مقتضی قرار ابطال دادخواست می‌باشد و قرار رد دعوی واکنش مناسب با این امر نیست با توجه به اینکه نسبت به خواسته افزایش‌یافته دایر بر تعدیل اجاره‌بها منعکس در لایحه مثبوت به شماره ۲۱۰ مورخ ۱۳۹۳ / ۲ / ۱۷ وکیل تجدیدنظرخواهانها نفیا یا اثباتا اظهار نظری نشده است وانگهی مبلغ چهارصدهزار تومان دستمزد کارشناسی که بنا بر تصمیم مرجع بدوی تعیین‌شده توسط خواهانهای بدوی تادیه شده و کارشناس نیز به شرح اوراق شماره ۵۳ و ۵۴ مضبوط در پرونده نظریه خود را ابراز داشته و تتمه دستمزد کارشناس هم در فرض آنکه کارشناس مستحق آن باشد توسط تجدیدنظرخوانده تادیه شده لهذا صدور قرار تجدیدنظرخواسته مغایر موازین قانونی بوده است و قرار ابطال دادخواست موافق ماده ۲۵۹ قانون مرقوم نیز ارتباطی با عدم تادیه تتمه دستمزد کارشناس نداشته و به علاوه در صورتی قابل توجیه است که اساسا کارشناسی که به نظر دادگاه ضرورت داشته به سبب عدم دستمزد تعیین‌شده معمول نگردیده باشد بنابراین دادگاه تجدیدنظرخواهی را وارد دانسته مستندا به بند ه ماده ۳۴۸ و ماده ۳۵۳ قانون آیین دادرسی مدنی ضمن نقض قرار تجدیدنظرخواسته پرونده را به منظور رسیدگی ماهوی به مرجع محترم بدوی اعاده می‌نماید رای صادره قطعی است. 
. 
شعبه ۵۹ دادگاه تجدیدنظر استان تهران -رئیس و مستشار
. 
سیدعباس موسوی - مجتبی نوروزی
. 
. 
<#>
. رأی دادگاه بدوی. در خصوص دادخواست ۱ - آقای م. م. ۲ - خانم ز. ه. س. با وکالت آقایان ع. د. و م. ح. بطرفیت خانم‌ها ۱ - الف. ق. ۲ - الف. الف. الف. ۳ - آقای م. م. بخواسته مطالبه بهاء کسری متراژ ملک مورد معامله و تکمیل و اصلاح معایب مورد معامله و مطالبه مبلغ ۱۱۸ / ۰۰۰ / ۰۰۰ ریال بابت وجه التزام قرارداد با استناد به فتوکپی مصدق قرارداد شماره … و پروانه ساختمانی بشماره … و گواهی پایان کار شماره … و گواهی عدم حضور شماره … صادره از دفترخانه شماره … بشرح دادخواست تقدیمی با این توضیح که خواهانها به موجب قرارداد موصوف یک باب ساختمان مسکونی با مساحت ۱۱۳ متر و ۴۱ دسی متر مشتمل بر چهار واحد آپارتمان با پلاک ثبتی … فرعی از … اصلی واقع در بخش … تهران مفروز از ۱۵۸۰ حوزه ثبتی ه. را از خواندگان خریداری و ثمن معالمه را پرداخت‌نموده‌اند. و مطابق پروانه ساختمان صادره از سوی شهرداری منطقه ۱۶ مساحت ملک را ۱۱۳ متر و ۴۱ دسی متربوده است و در ماده ۲ قرارداد نیز به متراژ ملک به میزان ۱۱۳ / ۴۱ متر تصریح لکن طبق گواهی پایان کار بعلت اصلاحیه مساحت ملک مورد معامله به ۱۰۲ / ۴۱ متر کاهش‌یافته است و از آنجائیکه طبق ماده ۴ قرارداد تاریخ تنظیم سند ۹۱ / ۱۲ / ۱۵ بوده است و همچنین تاریخ تکمیل و تحویل ساختمان ۹۱ / ۱ / ۲۰ بوده است ولی بدلیل عدم رفع نواقص و معایب موجود خواندگان به تعهدات خود عمل ننموده‌اند حالیه تقاضای رسیدگی دارد. دادگاه پس از بررسی محتویات پرونده و مستندات ابرازی درخصوص خواسته خواهان در مطالبه بهاء کسری مساحت ملک نظر به اینکه طبق ماده ۲ و ۳ قرارداد ابرازی ملک مورد نظر با مساحت ۱۱۳ / ۴۱ متر مربع بصورت یکجا و یا قیمت مقطوع ۸ / ۵۵۰ / ۰۰۰ / ۰۰۰ یال معامله شده است و پس از انجام معامله و اخذ گواهی پایان کار مساحت ملک به ۱۰۲ / ۴۱ متر کاهش‌یافته است که با توجه به صراحت ماده ۳۵۵ قانون مدنی مورد معامله کمتر از میزان فروخته‌شده می‌باشد و خواهانها فقط حق فسخ معامله را دارند و محاسبه بر مبنای متری ۳۴ / ۲۰۰ / ۰۰۰ ریال که خواهانها در دادخواست مطالبه آن را تقاضا دارند مربوط به متراژ آپارتمانها مطابق بند ۳ توضیحات قرارداد استنادی می‌باشد لذا این قسمت از دعوی مذکور به کیفیت مطروحه قابلیت استماع نداشته و مستندا به ماده ۲ قانون آئین دادرسی مدنی قرار عدم استماع صادر و اعلام می‌دارد و در خصوص مطالبه خسارت تاخیر در انجام تعهدات با توجه به عدم ارائه دلیل و مدرکی دال بر اینکه ملک موصوف در چه تاریخی تحویل خواهانها گردیده زیرا صدور پایان کار نمی‌تواند دلیل تحویل ملک باشد همچنین نظر به اینکه تنظیم سند رسمی ملک در تاریخ ۹۲ / ۶ / ۱۶ صورت گرفته است که این امر بر اساس توافق دیگری بوده است که طرفین با حضور در دفترخانه و انتقال سند بنام خریدار صورت گرفته است لذا دعوی خواهانها را در این بخش از خواسته نیز غیرثابت و مستندا به ماده ۱۹۷ قانون آئین دادرسی مدنی و ماده ۱۲۵۷ قانون مدنی حکم به رد دعوی صادر و اعلام می‌دارد و در مورد دعوی الزام خواندگان به تکمیل و رفع معایب مورد معامله با توجه به نظریه کارشناس اولیه بتاریخ ۹۳ / ۴ / ۲ و متعاقب اعتراض وکیل خواهانها و ارجاع به هیات کارشناسان دو نفره و نظریه هیات بتاریخ ۹۳ / ۹ / ۹ که اشاره به وجود نواقص در انجام نازک‌کاری و تکمیل ساختمان وجود دارد و هزینه رفع معایب و تکمیل مورد معامله را مبلغ ۱۵۰ / ۰۰۰ / ۰۰۰ ریال برآورد و تعیین نموده‌اند که اعتراض موجهی نسبت به نظریه فوق از سوی طرفین صورت نگرفته است لذا بنا به مراتب دادگاه دعوی خواهانها را در این قسمت از خواسته وارد و ثابت تشخیص داده و مستندا به مواد ۱۹۸ و ۵۱۹ قانون آئین دادرسی مدنی و مواد ۱۰ و ۲۱۹ و ۲۲۰ و ۲۲۲ قانون مدنی خواندگان ردیف ۱ و ۲ را به ایفای تعهدات خود مطابق قرارداد مورخه ۹۱ / ۱۱ / ۲۱ به رفع نواقص موجود در ساختمان مورد معالمه و تکمیل آن طبق نظریه هیات سه نفره کارشناسان و از حیث تسبیب به پرداخت آن قسمت از هزینه دادرسی که مربوط به این بخش از خواسته می‌باشد را در حق خواهانها محکوم می‌نماید و در خصوص دعوی خواهانها نسبت به خوانده ردیف سوم با توجه به اینکه فروش ملک موصوف توسط خواندگان ردیف اول و دوم صورت گرفته است و ارتباطی که خوانده ردیف سوم ندارد لذا مستندا به بند ۴ ماده ۸۴ قانون آئین دادرسی مدنی قرار رد دعوی صادر و اعلام می‌دارد. رای صادره حضوری است ظرف ۲۰ روز پس از ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
دادرس شعبه ۱۸۸ دادگاه عمومی حقوقی تهران - حمید طالب لو. رأی دادگاه تجدیدنظر استان. تجدیدنظرخواهی اقای م. س. م. ۲ - خانم ز. ه. بطرفیت خانم الف. ق. ۲ - خانم ا ط. ا. ۳ - م. م. نسبت به دادنامه شماره ۹۳۰۱۰۸۱ شعبه ۱۸۸ دادگاه عمومی حقوقی تهران که متضمن صدورقرارعدم استماع دعوای مطالبه بهای کسری مساحت ملک مورد معامله به لحاظ اینکه حقوق ناشی از کسری مساحت مورد معامله شرح ماده ۳۵۵ قانون مدنی مراجعت به حسن به حق فسخ (باتوجه به اینکه کسری ناشی ازاصلاحات ملک به لحاظ ضوابط شهرسازی بوده) داشته و حکم رد دعوی درخصوص دعوی مطالبه خسارت قراردادی به ازای هرروز تاخیر درتحویل به مبلغ پانصدهزارریال مستندبه بند ۵ - ۶ قرارداد بلحاظ عدم ارایه مدارکی که درخصوص تاریخ تحویل صادرگردیده و دعوی مطالبه هزینه رفع نواقص بشرح نظریه کارشناسی میزان یکصدوپنجاه میلیون ریال مورد اجابت واقع گردیده دادگاه با عنایت به مراتب موضوع استدلال دادگاه محترم بدوی درخصوص قرارعدم استماع دعوی مطالبه بهای کسری مساحت اقتضای صدورحکم ماهوی راداشته وصدورقرارمطابق موازین حقوقی موضوع مواد ۳ و ۲۹۹ قانون آیین دادرسی مدنی نبوده لذا بانقض آن بشرح ماده ۳۵۳ قانون سابق پرونده جهت رسیدگی اعاده می‌شود درخصوص دعوی مطالبه خسارت قراردادی موضوع بند ۵ - ۶ قرارداد فی‌مابین باعنایت به مراتب موضوع صورتجلسه ۹۲ / ۱۲ / ۱۳ و مفاد توافقنامه ۹۲ / ۲ / ۱۴ طرفین و احراز این مطلب که بلحاظ اختلافی که طرفین درخصوص پرداخت مابقی باهم داشته‌اند وسعی بر این بوده که تحویل مبیع باتعیین تکلیف وضعیت پرداختی‌ها بوده و ازاین حیث مبیع درمورخ ۹۲ / ۲ / ۲۲ تحویل ومابقی ثمن مورد توافق در اردیبهشت ۹۲ مورد توافق بوده لذا باوصف توافق مذکور مطالبه خسارت تاخیر درتحویل مطابق موازین قانونی نبوده واز این حیث با رد تجدیدنظرخواهی دراین بخش بشرح ماده ۳۵۸ قانون آیین دادرسی می‌نماید رای بدوی اظهارنظر می‌شود این رای قطعی است. 
. 
شعبه ۳۷ دادگاه تجدیدنظر استان تهران - رئیس و مستشار
. 
مهرزاد جمشیدی - جواد حمیدی
. 
. 
<#>
. رأی دادگاه بدوی. در خصوص دادخواست م. س. خ. م. به طرفیت ۱ - شرکت ش. با مدیریت غ. ۲ - شرکت ع. به خواسته الزام به تنظیم سند رسمی یک دستگاه آپارتمان تحت پلاک ثبتی … واقع در منطقه ۲۲ تهران موضوع قرار داد عادی مورخ ۷۹ / ۱۲ / ۲۴ به انضمام خسارت دادرسی، دادگاه با عنایت به اینکه خوانده اول با استناد به ماده ۱۰ قرار داد به صلاحیت دادگاه ایراد کرده و اظهار داشته موضوع بایستی از طریق داوری حل و فصل شود. و خواهان مدعی است دعوی الزام به تنظیم سند در صلاحیت داور نیست. لیکن نظر به اینکه خوانده اول با استناد به دست‌نوشته مورخ ۸۳ / ۱۰ / ۲۸ که توسط خواهان نوشته و امضاء شود مدعی فسخ و اقاله قرار داد است و در این خصوص قبلا در دادگاه طرح دعوی کرده که شعبه محترم ۲۱۹ تهران طی دادنامه شماره ۱۹۹ مورخ ۹۰ / ۳ / ۳۰ در پرونده ۹۰۰۱۰۴ با استناد به ماده ۱۰ قرار داد که موضوع را در صلاحیت داوری دانسته قرار عدم استماع صادر کرده است و باتوجه به اینکه گرچه رسیدگی به دعوی الزام به تنطیم سند در حوزه اختیار و صلاحیت داور نیست لیکن از آنجایی که طبق ادعای خوانده اول خواهان قرار داد را ا قاله کرده است وخواهان ضمن قبول نوشته و امضا خود مدعی است این نوشته را تحت اجبار امضا کرده است. و از آنجایی که تاکنون خواهان هنوز حکمی دائر بر ابطال سند عادی ارائه‌شده خوانده اول ارائه نداده و از سوی دیگر طرفین نیز تاکنون داوری انتخاب نکرده تا در خصوص اقاله نامه استنادی اظهار نظر کند و دادگاه نیز قبلا قرار عدم استماع صادر کرده و نظر به اینکه الزام به تنظیم سند از توابع عرفی عقد بیع می‌باشد و در حال حاضر فسخ یا اعتبار قرارداد محل اختلاف طرفین است و این موضوع ابتدا بایستی روشن شود تا دادگاه بتواند به دعوی الزام به تنظیم سند رسیدگی کند. لذا باتوجه به مراتب واینکه دعوی حاضر با کیفیت موجود قابلیت استماع ندارد و مستندا به ماده ۲ قانون آئین دادرسی مدنی قرارعدم استماع دعوی صادر و اعلام می‌گردد قرارصادره ظرف ۲۰ روز پس از ابلاغ قابل اعتراض در دادگاه تجدید نظر استان تهران است. 
. 
رئیس شعبه ۲۰۹ دادگاه عمومی حقوقی تهران -مرتضی بیات. رأی دادگاه تجدیدنظر استان. تجدیدنظرخواهی خانم م. خ. م. بطرفیت ۱ - شرکت ش. ۲ - شرکت ظ. نسبت به دادنامه شماره ۲۹۸ - ۹۴ / ۵ / ۶ شعبه ۲۰۹ دادگاه عمومی حقوقی تهران مشعر بر قرار عدم استماع دعوی الزام به تنظیم سند رسمی یک دستگاه آپارتمان تحت پلاک … و خسارت دادرسی، به نحوی نیست که موجبات تغییر نتیجه را فراهم نماید. یکی از تعهداتی که شرکت ش. در ماده ۷ قرارداد متعهد اجرای آن است تنظیم سند رسمی انتقال آپارتمان موضوع پیش‌فروش بوده که با توجه به مفاد ماده ۱۰ آن قرارداد که هر گونه اختلاف در اجرا و تفسیر و تغییر قرارداد به داوری ارجاع گردیده است و مدت ۱۸ ماهانه مقرر در آن نیز ناظر بر مدت اجرای قرارداد بوده نه داوری فلذا موضوع اختلاف که بخشی از تعهدات اجرایی آن شرکت محسوب می‌گردد جزء و مشمول اختلافات مرجوع به داوری است و با لحاظ اینکه رابطه تجدیدنظرخواه با شرکت ظ. نیز مبتنی بر تعیین تکلیف وضعیت قراردادی تجدیدنظرخواه با، ید بلاواسطه قبلی خود (شرکت ش.) است در نتیجه صدور قرار عدم استماع دعوی اقتضای امر بوده که دادگاه به استناد ماده ۳۵۵ قانون آیین دادرسی مدنی ضمن رد تجدیدنظرخواهی دادنامه مذکور را نتیجتا تأیید می‌نماید. این رأی قطعی است. 
. 
شعبه ۱۵ دادگاه تجدیدنظر استان تهران - مستشار و مستشار
. 
سیدعطا قیصری - محمدجواد علائی
. 
. 
<#>
. رأی دادگاه بدوی. خواسته‌ها و دعاوی آقای م. م. الف. و خانمها م. م. الف. و ز. م. و ز. م. الف. و خ. م. با وکالت قانونی آقای س. پ. الف. فرزند الف. به طرفیت آقایان ح. ع. فرزند الف. و م. م. الف. فرزند ر. و خانمها ص. ع. فرزند الف. و ز. ع. فرزند الف. به شرح دادخواست تقدیمی صدور حکم بر تجویز انتقال منافع و سر قفلی یکباب مغازه از پلاک ثبتی … فرعی از … واقع در بخش … تهران و الزام خواندگان به فروش آن مغازه و تقسیم بهای حاصله از فروش بین مالکین مشاعی منافع و سرقفلی عین مستاجره به نسبت سهم‌الارث هر کدام از آنان می‌باشند دادگاه با عنایت به اینکه وکیل قانونی خواهان دعاوی متعددی را در یک دادخواست مطرح کرده است و جهت و مبنای قانونی طرح دعوی تجویز انتقال منافع به غیر، ناظر به وجود رابطه استیجاری است که بین موجر و مستاجر حاکم می‌باشد و دعوی صدور دستور فروش منافع و سر قفلی ملک مشاعی ناظر به رابطه موروثی و یا رابطه مالکیت مشاعی ملک می‌باشد و شیوه و نحوه رسیدگی به هر کدام از آن دعاوی قانونا با یکدیگر متفاوت می‌باشد و دادگاه در جلسه دادرسی تذکر قانونی وکیل قانونی خواهانها را داد تا منجزا یکی از دعاوی را برای رسیدگی انتخاب و اعلام دارد و نامبرده توجهی به تذکر دادگاه نکرده است و با این وصف شرایط قانونی رسیدگی به دعاوی مذکور با توجه به مراتب مرقومی فراهم نمی‌باشد لذا با استفاده از عمومات قانون آئین دادرسی دادگاه‌های عمومی و انقلاب در امور مدنی و ماده ۲ قانون مذکور قرار رد دعاوی مطروحه را صادر و اعلام می‌دارد قرار صادره ظرف ۲۰ روز از تاریخ ابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس شعبه ۱۵۲ دادگاه عمومی حقوقی تهران - محرم رمضانی. رأی دادگاه تجدیدنظر استان. تجدیدنظر خواهی ز. - م. - ز. شهرت همگی م. و خ. م. با وکالت س. پ. به طرفیت ز. - ص. - ح. شهرت همگی ع. و م. م. از دادنامه شماره ۷۰۳ مورخ ۹۴ / ۷ / ۲۷ شعبه ۱۵۲ دادگاه عمومی حقوقی تهران که بموجب آن دعوای تجدیدنظرخواهانها به خواسته تجویز انتقال منافع وسرقفلی یک باب مغازه از پلاک ثبتی … فرعی از … واقع در بخش … تهران وفروش سرقفلی آن وتقسیم ثمن حاصل از فروش به جهت اینکه دعاوی متعددی دریک دادخواست مطرح‌شده وبا یکدیدگر متفاوت هستند منجر به قرار رد دعوای گردیده است وارد وموجه است زیرا تا اجازه انتقال سرقفلی مغازه از دادگاه اخذ نشود فروش آن مقدور نبوده وهردو خواسته دارای منشاء واحد یعنی رابطه استیجاری می‌باشند بنابراین ضمن نقض دادنامه معترض عنه مستندا به ماده ۳۵۳ از قانون آئین دادرسی دادگاه‌های عمومی وانقلاب در امور مدنی پرونده جهت رسیدگی در ماهیت به دادگاه نخستین اعاده می‌گردد. رای صادره قطعی است. 
. 
شعبه ۱۷ دادگاه تجدیدنظر استان تهران - رئیس و مستشار
. 
هوشنگ امامی -علیرضا صیدی
. 
. 
<#>
. رأی دادگاه بدوی. درخصوص دعوی م. ص. پ. با وکالت اقای م. ا. بطرفیت الف. ت. و الف. ظ. بخواسته اعسار از هزینه دادرسی مرحله واخواهی دعوای مطروحه در پرونده کلاسه ۹۳۰۷۹۳ این دادگاه نظر به اینکه خواهان دلیل و مدرکی که صحت ادعای او را اثبات نماید ارائه ننموده و مفاد استشهادیه پیوست دلالتی بر عدم بضاعت مالی خواهان ندارد لذا ادعای وی مورد پذیرش این دادگاه نبوده و به استناد ماده ۱۹۷ قانون آیین دادرسی مدنی حکم به بطلان دعوی نامبرده صادر و اعلام می‌گردد. حکم صادره حضوری و ظرف ۲۰ روز از تاریخ ابلاغ قابل اعتراض در دادگاه تجدید نظر استان تهران می‌باشد. 
. 
رئیس شعبه ۱۴۸ دادگاه عمومی حقوقی تهران -رضایی فر. رأی دادگاه تجدیدنظر استان. در خصوص تجدیدنظر خواهی آقای م. ص. پ. بطرفیت الف. ظ. و الف. ت. نسبت به دادنامه ۹۴۰۸۷۱ - ۹۴ / ۸ / ۲۶ شعبه ۱۴۸ دادگاه عمومی حقوقی تهران که به موجب آن ادعای اعسار مشارالیه از تادیه هزینه دادرسی مرحله واخواهی در صفحه ۱۱۵ مردود اعلام گردیده است اصل در رسیدگی‌های قضایی تادیه هزینه دادرسی است و اعسار امری استثناء است قطع نظر از اینکه اعسار قبل از ورود در ماهیت امر معنا و مفهوم داشته و با رد واخواهی رسیدگی به اعسار از اساس منتفی گشته نظر به اینکه دادنامه تجدیدنظرخواسته وفق مقررات قانونی ومستندات ابرازی صحیحا صادر که به نحوه رسیدگی و استنباط قضایی دادگاه نخستین خدشه‌ای وارد نیست ایضا دادخواست و لایحه تجدیدنظرخواهی انطباقی با جهات نقض مصرح در ماده ۳۴۸ قانون آئین دادرسی مدنی نداشته و متضمن جهات دیگر در نقض نیست از این رو تجدیدنظرخواهی غیر وارد تشخیص مستندا به ماده ۳۵۸ از قانون آئین دادرسی مدنی ضمن رد آن دادنامه تجدیدنظرخواسته عینا تائید و اعلام می‌گردد ضمنا تجدیدنظرخواه تقاضای اعسار از هزینه تجدیدنظر نسبت به دادنامه حضوری ۹۴۰۵۹۱ نیز داشته که بلحاظ عدم صدور رای در این خصوص در مرجع بدوی اقدامی میسر نمی‌باشد این رای قطعی است. 
. 
رئیس شعبه ۴۰ دادگاه تجدیدنظراستان تهران - مستشار دادگاه
. 
عبدالعلی اسدی تیله نویی - محمد متولی
. 
. 
<#>
. رأی دادگاه بدوی. شماره پرونده: ۹۳۰۹۹۸۰۲۳۷۸۰۱۱۵۱ شماره دادنامه: ۹۴۰۹۹۷۰۲۳۷۸۰۰۳۱۶ تاریخ: ۱۳۹۴ / ۰۴ / ۰۷
. 
رای دادگاه
. 
در خصوص دادخواست اداره کل آموزش و پرورش شهر تهران با نمایندگی خانم الف. ع. به طرفیت فروشگاه ف. مبنی بر خواسته رفع تصرف عدوانی بخشی از پلاک ثبتی … فرعی از … اصلی بخش ۱۰ تهران و مطالبه اجرت‌المثل ایام تصرف از مورخ ۹۳ / ۳ / ۷ لغایت اجرای حکم، دادگاه با توجه به اوراق و محتویات پرونده و با ملاحظه دادخواست خواهان با این مضمون که خوانده در قسمتی از پلاک مزبور را تحت تصرف قرارداده و در آن به عنوان فروشگاه استیفاء منفعت می‌نماید علیرغم مراجعات و ارسال اظهارنامه تا کنون در تحویل ملک و منع تصرف اقدامی بعمل نیاورده که دادگاه در ادامه وقت دادرسی تعیین که نمایندگان هر دو طرف ضمن حضور در جلسه و ارائه لایحه‌های دفاعیات خود را مطرح داشتند علی‌ای حال دادگاه با مداقه در اوراق پرونده به این نتیجه رسیده: موضوع تصرف عدوانی با سبق تصرف و لحوق تصرف عدوانی مصداق پیدا می‌نماید که در مانحن فیه دلیلی که حکایت لحوق تصرفات عدوانی خوانده باشد ارائه نشده و اینکه ضمائم پیوستی از جمله عوارض شهرداری، اوراق مربوط به جرائم خلافی ساختمان همگی حکایت از تصرفات قانونی خوانده را داشته چرا که بنام خوانده تنظیم‌شده و حسب مصوبه هیئت‌وزیران ماده ۳ و شماره ۸۳۳۸ مورخ ۶۲ / ۱۰ / ۱۸ این تصرفات صورت گرفته و دلیلی بر نقض پاسخ این ماده قانونی توسط مراجع ذیصلاح، توسط خواهان ارائه نشده علی‌ای حال دادگاه دعوی خواهان را صحیح ندانسته و مستندا به ماده ۱۲۵۷ قانون مدنی حکم به بطلان دعوی خواهان صادر و اعلام می‌دارد رای صادره حضوری ظرف بیست روز از تاریخ ابلاغ قابل تجدیدنظر خواهی در محاکم تجدیدنظر استان می‌باشد. 
. 
دادرس شعبه ۵۰ دادگاه حقوقی تهران-علیرضا پورآقابالا. رأی دادگاه تجدیدنظر استان. شماره پرونده: ۹۳۰۹۹۸۰۲۳۷۸۰۱۱۵۱ شماره دادنامه: ۹۵۰۹۹۷۰۲۲۱۵۰۰۶۰۷ تاریخ: ۱۳۹۵ / ۰۴ / ۲۱
. 
رای دادگاه
. 
در خصوص تجدیدنظرخواهی اداره کل آموزش و پرورش شهر تهران بطرفیت شرکت تعاونی مصرف ف. نسبت به دادنامه شماره ۳۱۶ - ۹۴ / ۴ / ۷ شعبه ۵۰ دادگاه عمومی حقوقی تهران که به موجب آن حکم به بطلان دعوی رفع تصرف عدوانی از بخشی از پلاک …- اصلی بخش ۱۰ تهران که بصورت فروشگاه مورد انتفاع تجدیدنظرخوانده است و مطالبه اجرت‌المثل از ۹۳ / ۳ / ۷ لغایت صدور و اجرای حکم صادر شده است. نظر به اینکه به موجب بند الف ماده ۳ مصوبه مورخ ۶۲ / ۱۰ / ۲۸ هیأت وزیران انتفاع مجانی تعاونی مصرف کارکنان وزارتخانه‌ها و مؤسسات دولتی از امکانات در اختیار گرفته تا زمان فراهم شدن ساختمان و تأسیسات مورد نیاز خود آنها، تجویز گردیده و تشخیص حصول خودکفایی از ناحیه وزارتخانه‌ها و مؤسسات دولتی در مورد شرکتهای تعاونی موصوف برای قطع کمکهای مذکور در تبصره ۳ ماده ۳ آیین‌نامه نحوه همکاری و کمک به تعاونی‌های مصرف کارکنان دولت منوط به تأیید وزارت تعاون گردیده است و تجدیدنظرخواه به منظور اثبات عدوانی بودن تصرفات تجدیدنظرخوانده لزوما باید تشخیص مذکور و تأییدیه وزارت تعاون را در مورد موضوع دعوی تحصیل و ابراز می‌داشت و بدون ابراز و مستندمورد اشاره دعوی مطروحه قابلیت استماع نداشته است بنابراین به جهت اقتضای صدور قرار دادگاه به استناد مواد ۲ و ۳۵۸ قانون آیین دادرسی ضمن نقض دادنامه تجدیدنظرخواسته قرار رد دعوی نخستین تجدیدنظرخواه را به جهت فراهم نبودن شرایط موصوف صادر و اعلام می‌دارد. این رأی قطعی است. 
. 
شعبه ۱۵ دادگاه تجدیدنظر استان تهران - مستشار و مستشار
. 
سید عطا قیصری - هوشنگ امامی
. 
. 
<#>
. رأی دادگاه بدوی. در خصوص دعوی خواهان آقای س. الف. با وکالت خانمها م. ن. و ر. الف. ن. به طرفیت خوانده خانم الف. ت. به خواسته مطالبه اجرت‌المثل سه دانگ از پلاک ثبتی … بخش هفت تهران با احتساب خسارات دادرسی دادگاه با نگرش به محتویات پرونده و از توجه به اظهارات و مدافعات طرفین و ملاحظه مستندات ابرازی آنان نظر به اینکه خواهان مدعی مالکیت مشاعی خود بر سه دانگ پلاک ثبتی مورد بحث با خوانده بوده و اظهار داشته متعاقب جدایی وی از خوانده که همسر دائمی‌اش بوده مشارالیها همچنان در آن ملک تصرف داشته است و این در حالیست که حسب مدارک و آراء ارائه‌شده از سوی خوانده حضانت فرزندمشترک با وی بوده و به سبب ضرورت تهیه مسکن برای طفل مشترک حضور خوانده در کنار وی در منزل مورد ترافع با وصف مالکیت مشاعی سه دانگ خوانده ضروری بوده است و با کیفیت مزبور استحقاقی برای خواهان متصور نخواهد بود از اینرو دعوی مطروحه غیر ثابت تشخیص و مستندا به ماده ۱۹۷ قانون آئین دادرسی مدنی حکم بر بی حقی وی صادر می‌گردد رای صادره حضوری و قابلیت تجدید نظر خواهای را در محاکم تجدید نظر استان داراست. 
. 
مستشاردادگاه تجدید نظر مامور به عنوان دادرس شعبه ۹۱ دادگاه عمومی حقوقی تهران - علی‌اکبر عباسی لاریجانی. رأی دادگاه تجدیدنظر استان. تجدیدنظرخواهی آقای س. الف. باوکالت خانم م. ن. نسبت به دادنامه شماره ۹۳۰۷۱۴ مورخه ۹۳ / ۱۲ / ۹ صادره ازشعبه ۹۱ دادگاه عمومی حقوقی تهران که براساس آن دعوی تجدیدنظرخواه بخواسته مطالبه اجرت‌المثل سه دانگ ازپلاک ثبتی … بخش هفت تهران منجربه صدورحکم بربیحقی تجدیدنظرخواه شده است وارد وموجه نمی‌باشد زیراحسب محتویات پرونده مالکیت مشاعی تجدیدنظرخواه بررقبه مورد نظرو انتفاع تجدیدنظرخوانده ازملک موصوف محرزمیباشد و پرداخت نفقه و خرجی طفل مشترک مانع ازپرداخت اجرت‌المثل نخواهدبود و تجدیدنظرخوانده می‌تواند دراین خصوص بصورت مجزی طرح دعوی می‌نماید و با التفات به نظریه کارشناس که مصون ازایرادواعتراض طرفین باقی‌مانده وبا اوضاع واحوال مسلم قضیه مطابقت دارد براین اساس تجدیدنظرخواهی منطبق با بندج وه ماده ۳۴۸ قانون آئین دادرسی مدنی تشخیص باستناد مواد ۳۵۸ و ۱۹۸ و ۵۱۹ قانون مارالبیان ضمن نقض دادنامه تجدیدنظرخواسته حکم به محکومیت تجدیدنظرخوانده به پرداخت اجرت‌المثل ایام تصرف دررقبه مشاعی مذکوربه میزان ۱۶۴۰۰۰۰۰۰ ریال تاتاریخ ۹۴ / ۷ / ۱۲ بانضمام پرداخت هزینه دادرسی درحق تجدیدنظرخواه صادرواعلام می‌گردد رای صادره قطعی است. 
. 
شعبه ۴۴ دادگاه تجدیدنظر استان تهران - رئیس و مستشار
. 
احمد شیخ علیا لواسانی - ناصر اسماعیلی
. 
. 
<#>
. رأی دادگاه بدوی. در خصوص دادخواست آقای م. ج. پ. بطرفیت خانم ص. ص. پ. ک. بخواسته تجویز ازدواج مجدد، توضیح اینکه خواهان اظهار داشته است همسرش علیرغم محکومیت به تمکین از وی حاضر به تمکین از وی نبوده و ۸ ماه است منزل مشترک را ترک کرده است فلذا بشرح فوق تقاضای رسیدگی نموده است زوجه جوابا اظهار داشته است ایشان از بنده تنفر دارد و مهریه بنده را نپرداخته چگونه می‌خواهد ازدواج دوم کند. زوج در جواب اظهار داشته است بنده راننده اتوبوس شرکت واحد هستم و ماهیانه یک‌میلیون و صد هزار تومان درآمد دارم و در صورت ازدواج دوم از پدرم کمک می‌گیرم لهذا دادگاه با عنایت به مراتب فوق و میزان درآمد اعلامی از ناحیه خواهان را مکفی جهت ازدواج ثانوی تشخیص نداده و با توجه به قاعده لا ضرر و لاضرارفی الاسلام ازدواج ثانوی خواهان را موجب اضرار همسر اول و نیز اضرار به هرکس که ازدواج ثانوی باوی صورت گیرد می‌داند و نیز موضوع را از مصادیق ماده ۱۶ قانون حمایت خانواده نمی‌داند فلذا دادگاه ضمن غیروارد دانستن دعوی خواهان مستندا به ماده ۱۹۷ قانون آئین دادرسی مدنی حکم به بطلان دعوی نامبرده صادر و اعلام می‌گردد رای صادره حضوری و وفق مقررات قابل تجدیدنظرخواهی است. 
. 
دادرس شعبه ۲۵۶ دادگاه خانواده تهران - محمدرضا ترکاشوند. رأی دادگاه تجدیدنظر استان. تجدیدنظر خواهی آقای م. ج. پ. بطرفیت خانم ص. ص. پ. ک. از دادنامه شماره ۱۳۲۸ مورخه ۹۴ / ۱۰ / ۲۸ شعبه محترم ۲۵۶ دادگاه خانواده تهران که بموجب آن حکم به بطلان دعوی تجدیدنظر خواه به خواسته اذن ازدواج مجددبدلیل عدم تمکین زوجه صادر گردیده وارداست زیرا باتوجه به استدلال دادگاه به عدم کفاف مالی زوج به اداره دو خانواده که موجب اضرار به غیر می‌باشد باتوجه به اینکه احراز توانایی مالی جهت اداره دو خانواده به لحاظ بندیک از ماده ۱۶ قانون خانواده می‌باشد نه مربوط به بند ماده مذکور بنا به مراتب دادگاه ضمن وارد دانستن اعتراض واینکه دادنامه معترض عنه برخلاف مبانی حقوقی ومدنی صادر شده بااستناد به صدر ماده ۳۵۸ قانون آیین دادرسی دادگاه‌های عمومی وانقلاب در امور مدنی مصوب ۱۳۷۹ / ۱ / ۲۱ آنرا نقض وبه خواهان باتوجه به صدور حکم تمکین وعدم تمکین خوانده مستندابه ماده ۱۶ قانون حمایت خانواده به خواهان اجازه داده می‌شود برای یک با دیگر ازدواج مجدد نماید. رأی دادگاه بموجب ماده ۳۶۵ قانون فوق‌الذکر قطعی است. 
. 
شعبه ۴۵ دادگاه تجدیدنظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. با عنایت به مفاد دادخواست تقدیمی، اظهارات طرفین دعوی در جلسه دادرسی مورخ ۹۳ / ۱۰ / ۸، ملاحظه بیع نامه مورخ ۱۳۹۰ / ۲ / ۹ فیمابین خواهان و خوانده ردیف اول و اقرار خوانده ردیف دوم به واگذاری خودرو موصوف و با توجه به پاسخ استعلام مرکز شماره‌گذاری پلیس راهور ناجا که به مالکیت خوانده ردیف دوم دلالت دارد دعوی خواهان را محمول بر صحت تلقی و مستندا به مواد ۵۱۵ و ۵۱۹ قانون آئین دادرسی مدنی ومواد ۲۲۰ و ۲۲۵ قانون مدنی حکم به محکومیت خواندگان بحضور دریکی از دفاتر اسناد رسمی و تنظیم سند رسمی انتقال یک دستگاه خودروسواری پژو پارس به شماره انتظامی … را به نام خواهان و محکومیت خواندگان به پرداخت هزینه دادرسی در حق خواهان صادر و اعلام می‌نماید رای صادره حضوری ظرف ۲۰ روزپس از ابلاغ قابل تجدیدنظر خواهی در مراجع تجدیدنظر استان تهران است. 
. 
رئیس شعبه اول دادگاه بخش فشافویه - عبدالرحمن زارع پور. رأی دادگاه تجدیدنظر استان. تجدیدنظرخواهی آقای ح. ر. بطرفیت آقای ع. ن. الف. نسبت به دادنامه شماره ۱۱۰ - ۹۴ / ۳ / ۲۷ شعبه اول دادگاه عمومی بخش ف. مشعر بر الزام به تنظیم سند رسمی یک دستگاه پژو پارس و پرداخت خسارت دادرسی از آن جهت وارد است که تجدیدنظرخوانده دعوی را بطرفیت کلیه ایادی ماقبل خود منتهی به دارنده سند رسمی خودرو برای اثبات سلسله انتقالات و استحقاق تنظیم سند رسمی خودرو بنام خود را اقامه ننموده و ایراد تجدیدنظرخواه بر عدم تعهد به انتقال خودرو به تجدیدنظرخوانده و تکلیف قراردادیش در قبال انتقال گیرنده بلافصل که طرف دعوی نمی‌باشد، وارد و دعوی به کیفیت مطروحه که دربردارنده اضرار به غیر است قابلیت استماع نداشته و دادگاه به استناد مواد ۲ و ۳۵۸ قانون آیین دادرسی مدنی دادنامه تجدیدنظرخواسته را نقض و قرار رد دعوی نخستی تجدیدنظرخوانده را صادر و اعلام می‌دارد. این رأی قطعی است. 
. 
شعبه ۱۵ دادگاه تجدیدنظر استان تهران - مستشار و مستشار
. 
سیدعطا قیصری - محمدجواد علائی
. 
. 
<#>
. رأی دادگاه بدوی. در خصوص دادخواست آقای و. به طرفیت آقای م. خ. به خواسته مطالبه دویست میلیون ریال بابت ثمن یک دستگاه دریل واگن و خسارت دادرسی و خسارت تاخیر تادیه بدین صورت که خواهان مدعی گردید در سال ۱۳۸۸ طبق بارنامه تقدیمی یک دستگاه دریل واگن را به خوانده فروخته که مبلغ معامله را دویست میلیون ریال اعلام نمود و مدعی عدم دریافت ثمن معامله شده است خوانده در مقام دفاع بیان داشته ثمن معامله هشتاد و پنج میلیون ریال بوده که نقدا فی‌المجلس تحویل فروشنده (خواهان) گردید طرفین جهت اثبات ادعای خود در خصوص ثمن توافق شده معامله و مبلغ پرداخت‌شده ثمن معامله دلیلی ارائه ننمودند علی ایحال دادگاه با توجه به اظهارات طرفین و اینکه به وقوع معامله اقرار نمودند و قدر متیقن حسب اقرار خوانده دعوی مبلغ هشتاد و پنج میلیون ریال می‌باشد لذا دعوی خواهان را در خصوص مبلغ هشتاد و پنج میلیون ریال با توجه به اتیان سوگند از سوی وی وارد دانسته با توجه به انقلاب دعوی و مستندا به مواد ۱۹۸، ۵۱۵، ۵۱۹، ۵۲۲ از قانون آئین دادرسی دادگاه‌های عمومی و انقلاب در امور مدنی خوانده را به پرداخت هشتاد و پنج میلیون ریال به انضمام هزینه دادرسی و خسارت تاخیر تادیه از تاریخ تقدیم دادخواست حسب نرخ تورم اعلامی از سوی بانک مرکزی در حق خواهان محکوم می‌نماید و در خصوص الباقی خواسته خواهان یعنی مبلغ دوازده میلیون تومان به جهت عدم ارائه دلایل و مستندات جهت اثبات ادعا، شعبه دعوی خواهان را وارد ندانسته مستندا به ماده ۱۹۷ قانون فوق‌الذکر حکم بر بی حقی خواهان را صادر و اعلام می‌دارد. احکام صادره حضوری ظرف مهلت ۲۰ روز پس از ابلاغ به طرفین قابل اعتراض در محاکم محترم تجدیدنظر تهران می‌باشد. 
. 
دادرس شعبه اول دادگاه عمومی حقوقی شهرری - علی حبیبی. رأی دادگاه تجدیدنظر استان. درخصوص تجدیدنظرخواهی آقای و. الف. ه. بطرفیت آقای م. خ. نسبت به دادنامه شماره ۴۶۰ مورخ ۱۳۹۴ / ۶ / ۹ شعبه اول دادگاه عمومی شهرستان ری که بشرح آن درخصوص دعوی تجدیدنظرخواه به خواسته مطالبه ثمن معامله یکدستگاه دریل واگن به مبلغ ۲۰۰۰۰۰۰۰۰ ریال نسبت به مازاد برمبلغ هشتادوپنج میلیون ریال حکم بررددعوی تجدیدنظرخواه صادرگردیده است باعنایت به بررسی اوراق پرونده صرفنظرازاینکه ازسوی طرفین پرونده دلیل ومدرکی برتوافق ایشان درخصوص ثمن معامله به مبلغ ۸۵۰۰۰۰۰ تومان ویا ۲۰۰۰۰۰۰۰ تومان ارائه نگردیده است باتوجه به اینکه تجدیدنظرخواه بشرح لایحه ضمیمه دادخواست تجدیدنظرقیمت دستگاه موضوع معامله راحدود بیست میلیون تومان اعلام نموده است وخواسته وی جزمی نبوده بلکه ظنی واحتمالی است ودعوی به کیفیت مزبورقابلیت استماع نداشته مستندا به بند ۹ ماده ۸۴ ومواد ۸۹ و ۳۴۸ و ۳۵۸ ازقانون آئین دادرسی مدنی ضمن نقض دادنامه تجدیدنظرخواسته قراررددعوی نخستین راصادرواعلام می‌نماید این رای قطعی است. 
. 
شعبه ۳۷ دادگاه تجدیدنظر استان تهران - رئیس و مستشار
. 
مهرزاد جمشیدی - محمدنقی صوفی
. 
. 
<#>
. رأی دادگاه بدوی. در خصوص دادخواست تقدیمی لیزینگ … با وکالت آقای ع. ک. ز. به طرفیت خواندگان گ. س. و ش. س. بخواسته الزام خواندگان به ۱ - تادیه اقساط اجور معوقه و خسارت تاخیر تادیه قرار دادی جمعا " به ارزش ۶۱۴ / ۹۴۳ / ۲۷۹ ریال ۲ - پرداخت خسارت تاخیر تادیه از زمان تقدیم دادخواست تا زمان صدور حکم ۳ - تائید و تنفیذ فسخ قرار داد اجاره به شرط تملیک شماره … پرداخت اجرت‌المثل ایام تصرف از زمان فسخ قرار داد ۱۳۹۱ / ۲ / ۲۸ لغایت زمان تحویل خودرو ۵ - فک پلاک منصوبه ۶ - استرداد خوروی موضوع قرار داد ۷ - پرداخت کلیه خسارات دادرسی که مستند است به قرار داد اجاره به شرط تملیک شماره … دادگاه از توجه به مفاد اظهارات خواهان و خواسته مطروحه و قرار داد استنادی عدم ارائه هر گونه دفاع موثر از سوی خواندگان دعوی خواهان را در خصوص مطالبه اجور معوقه و خسارت تاخیر تادیه قرار دادی وارد و ثابت دانسته مستندا به مواد ۱۹۸ و ۵۱۷ و ۵۱۹ از قانون آئین دادرسی مدنی و ماده ۲۳۰ ازقانون مدنی حکم بر الزام خواندگان به پرداخت مبلغ ۶۱۴ / ۹۴۳ / ۲۷۹ ریال بابت اجور معوقه به انضمام خسارت تاخیر تادیه قرار دادی تا تاریخ ۹۱ / ۷ / ۱۱ و همچنین الزام به پرداخت خسارت تاخیر تادیه از تاریخ مذکور لغایت یوم اجرای حکم بر اساس قرارداد به میزان واحد تعیین‌شده بر مبنای ۱۰ / ۰۰۰ به انضمام پرداخت هزینه دادرسی و حق‌الوکاله وکیل بر اساس قرار داد موجود در حق خواهان صادر و اعلام می‌نماید ایضا دادگاه سایر دعاوی خواهان را وارد نمی‌داند چرا که زمانی که اراده خواهان بعنوان طرف قرار داد بر مطالبه اقساط اجور معوقه و خسارت تاخیر تادیه آن قرار می‌گیرد دلالت بر آن امر دارد که نامبرده از حق فسخ قرار دادی خود عدول نموده است و ظاهرامر و اصل انصاف و رعایت عدالت نیز همین اقتضاء را دارد چراکه مفاد و ماهیت عقد اجاره به شرط تملیک بعنوان یک عقد اعتباری چیزی جز مالک شدن خریدار بر مال خریداری‌شده پس از پرداخت و جه آن نیست لذا نمیتوان خریدار را مکلف به پرداخت اقساط ثمن قرار داد نمود و از طرف دیگر قرار داد وی را منحل شده تلقی و حکم به استرداد مال موضوع قرار داد داد از طرف دیگر با حکم بپرداخت اقساط اجور یا (ثمن) و خسارت تاخیر تادیه ناشی از آن‌که بر اساس یک توافق قراردادی می‌باشد الزام خوانده بپرداخت اجرت‌المثل مالی که در دست دارد نیز منطبق بااصل انصاف نمی‌باشد علی ایحال دادگاه ضمن عدول از تصمیم مقرره در ارجاع امر به کارشناس جهت تعیین میزان اجرت‌المثل ایام تصرف دعاوی مطروحه در بندهای ۳ و ۴ و ۵ و ۶ خواسته را وارد ندانسته مستندا به ماده ۱۹۷ از قانون آئین دادرسی مدنی حکم بر بطلان دعاوی مطروحه را صادر و اعلام می‌نماید این رای در خصوص قسمت اول غیابی ظرف مدت بیست روز قابل واخواهی در همین دادگاه و سپس ظرف مدت بیست روز قبل اعتراض در محاکم تجدید نظر استان تهران می‌باشد و نسبت به قسمت دوم حضوری و ظرف مدت بیست روز قابل اعتراض در محاکم تجدید نظر استان می‌باشد. 
. 
رئیس شعبه ۲۹ دادگاه عمومی حقوقی تهران - امرایی فرد. رأی دادگاه تجدیدنظر استان. تجدید نظر خواهی شرکت ل. بطرفیت ۱. خانم گ. س. ۲. آقای ش. س. نسبت به دادنامه شماره ۹۳۰۴۲۱ شعبه ۲۹ دادگاه عمومی حقوقی تهران که متضمن اجابت دعوی خواهان بخواسته اجور معوقه وخسارت تاخیر تادیه وخسارات دادرسی وبطلان مابقی خواسته‌های تقدیمی شامل تایید فسخ قرارداد اجاره در مطالبه اجرت‌المثل واسترداد خودرو و فک پلاک وخسارات دادرسی مربوط می‌باشد دادگاه با عنایت به محتویات پرونده و لوایح تقدیمی ومراتب موضوع استدلال دادگاه محترم بدوی ازحیث ماهیت قرارداد اجاره به شرط تملک که به اعتبار آن دعوای مطالبه اجور معوقه دلالت بر بقاء بر اصل قرارداد فی‌مابین و عدول از حق فسخ بلحاظ حاکمیت اصل فوریت در خصوص اعمال فسخ داشته واقتضاء عدالت بر همین اساس احراز نموده، دادگاه رای مورد اعتراض را باعنایت به لایحه تقدیمی واجد ایراد اساسی بنحوی که اقتضای نقض آن را داشته باشد احراز ننموده بشرح ماده ۳۵۸ قانون آیین دادرسی مدنی به تایید رای بدوی اظهار نظر می‌شود رای دادگاه قطعی است. 
. 
رئیس شعبه ۳۷ دادگاه تجدیدنظر استان تهران - مستشار دادگاه
. 
مهرزاد جمشیدی - جواد حمیدی
. 
. 
<#>
. رأی دادگاه بدوی. درخصوص دعوای ورثه مرحوم ف. الف. آقایان و خانمها ۱. ح. الف. ۲. م. ۳. الف. ۴. ف. ۵. ک. ۶. الف. همگی الف. س. و ر. ب. با وکالت خانم ش. م. گ. و آقای م. ک. بطرفیت آقای الف. الف. پ. بخواسته صدور حکم تخلیه به لحاظ نیاز شخص با احتساب خسارات وارده و هزینه دادرسی که با توجه به قرارداد عادی اجاره تنظیمی بین طرفین به تاریخ ۵ / ۹ / ۱۳۷۲ و دادنامه شماره ۸۱۸ مورخ ۲۹ / ۷ / ۱۳۹۱ صادره از شعبه هفتم دادگاه حقوقی تهران که دلالت به رابط استجاری بین طرفین می‌نماید نظر به اینکه خوانده به وکیل خواهانها طی لایحه‌ای که به دادگاه تقدیم نموده توافق خود را بر تخلیه ملک مورد اجاره در قبال پرداخت حق کسب و پیشه خوانده طبق نظریه کارشناس اعلام نموده‌اند بنابراین دادگاه جهت تعیین حق کسب و پیشه مغازه مبادرت به تعیین کارشناس نموده وکارشناس منتخب طی نظریه‌ای که به دادگاه تقدیم نموده‌اند میزان حق کسب و پیشه مغازه مورد اجاره را مبلغ ۰۰۰ / ۰۰۰ / ۶۵۰ / ۲ ریال تعیین نموده‌اند و اعلام داشته‌اند در صورت پرداخت سرقفلی از سوی خوانده - سرقفلی و حق کسب و پیشه مغازه مورد اجاره مبلغ ۰۰۰ / ۰۰۰ / ۷۵۰ / ۳ ریال می‌باشند در حالیکه برابر اجاره‌نامه عادی تنظیمی بین طرفین خوانده مبلغ دومیلیون ونهصدهزارریال بعنوان ودیعه پرداخت‌نموده و یک فقره چک یکصد میلیون ریالی نیز جهت تضمین تخلیه تحویل موجر داده است که معنای مصطح سرقفلی غیر از ودیعه می‌باشد لذا ودیعه پرداختی قابل افزایش نبوده و باید به همان میزان بر مستاجر برگردانده شود بنابراین دادگاه دعوای خواهان را وارد تشخیص و خوانده را به تخلیه مورد اجاره در قبال پرداخت حق کسب و پیشه به میزان ۰۰۰ / ۰۰۰ / ۶۵۰ / ۲ ریال از سوی خواندگان محکوم می‌نماید و همچنین خواهانها موظف هستند ودیعه پرداختی خوانده طی چک تضمینی را به خوانده مسترد نمایند رای صادره حضوری ظرف مدت ۲۰ روز پس از ابلاغ قابل اعتراض در دادگاه‌های تجدیدنظر استان می‌باشد. 
. 
رئیس شعبه دهم دادگاه عمومی (حقوقی) تهران - حسین محمودزاده. رأی دادگاه بدوی. نظربه اینکه در دادنامه شماره ۱۲۸ مورخ ۳۰ / ۲ / ۱۳۹۳ صادره از این دادگاه حق کسب و پیشه مغازه مورد دعوی مبلغ ۰۰۰ / ۰۰۰ / ۶۵۰ / ۲ ریال قید گردیده است در حالیکه برابر نظریه کارشناس حق کسب و پیشه خوانده درمغازه موضوع دادنامه مبلغ یکصدو ده میلیون تومان تعیین‌شده است و بنابراین دادگاه به موجب این اصلاحیه حق کسب و پیشه خوانده مغازه موضوع دادنامه را به مبلغ یکصد وده میلیون تومان تعیین و اصلاح می‌نماید این رای به موجب ماده ۳۰۱ قانون آئین دادرسی جزء دادنامه اصلی بوده و دادن رونوشت بدون انضمام اصلاحیه ممنوع می‌باشد. 
. 
رئیس شعبه دهم دادگاه عمومی (حقوقی) تهران - حسین محمودزاده. رأی دادگاه تجدیدنظر استان. تجدیدنظرخواهی آقای الف. الف. پ. بطرفیت آقایان وخانمها:۱ - ک. ۲ - م. ۳ - ح. الف. ۴ - الف. ۵ - الف. جملگی با نام خانوادگی الف. س. ۷ - ر. ب. نسبت به دادنامه شماره ۹۳۰۱۲۸ شعبه دهم دادگاه عمومی حقوقی تهران که متضمن اجابت دعوای تجدیدنظرخواندگان به لحاظ نیازشخصی با دریافت حق کسب و پیشه به مبلغ یک میلیاردویکصدمیلیون ریال بشرح دادنامه تصحیحی شماره ۴۰۶ مورخ ۹۳ / ۸ / ۱۹ (باعنایت به مفاد ماد ۳۰۹ قانون آئین دادرسی مدنی که رای تصحیحی جزء لاینفک رای اصلی می‌باشد) دادگاه با عنایت به محتویات پرونده و لوایح تقدیمی ازآنجا که بشرح ماده ۱۵ قانون روابط موجرومستاجر سال ۱۳۵۶ وبند ۳ ماده مذکوردرفرض احراز نیازشخصی صدورحکم تخلیه با پرداخت حق کسب و پیشه یا تجارت می‌باشد و نظربه اینکه اختلاف طرفین مراجعت به این امردارد که ملک مذکور واجدحق سرقفلی بوده یاخیر و نظربه اینکه بشرح ماده قانونی سابق‌الذکر و صدورحکم تخلیه بلحاظ نیازشخصی صرفا مستلزم پرداخت حق کسب وپیشه بوده نه حق سرقفلی لذا دادگاه باعنایت به اینکه نظریه شماره ۹۴۰۶۵۷ مورخ ۱۳۹۴ / ۸ / ۱۳ (هیات کارشناسی واجدتعیین حق کسب وپیشه به میزان یک میلیاردوسیصد میلیون ریال می‌باشد و از این حیث مورد ایراد موجهی هم واقع نگردیده لذا دادگاه با اصلاح مبلغ حق کسب وپیشه بشرح رای سابق به مبلغ یک میلیارد وسیصد میلیون ریال مستند به مواد ۳۵۱ و ۳۵۸ قانون آئین دادرسی مدنی بارد تجدیدنظرخواهی دادنامه مورد اعتراض راتایید مینمایدکه بدیهی است رای مذکورمانع مطالبه ورسیدگی به ادعای مستاجر ازباب حق سرقفلی درفرض احرازنبوده رای دادگاه قطعی است. 
. 
شعبه ۳۷ دادگاه تجدیدنظر استان تهران - رئیس و مستشار
. 
مهرزاد جمشیدی - محمدنقی صوفی
. 
. 
<#>
. رأی دادگاه بدوی. در خصوص دعوی اداره تصفیه امورورشکستگی تهران به قائم مقامی ازشرکت ورشکسته د. به طرفیت بانک م. با وکالت خانم ن. الف. به خواسته مطالبه ۹۵۰۰۰۰۰۰۰۰ ریال بااحتساب خسارات دادرسی وتاخیرتادیه. نظربه اینکه حسب دادنامه شماره ۴۷۸ - ۹۱ / ۷ / ۲ صادره ازشعبه ۴۲ دادگاه عمومی تهران شرکت خواهان ورشکسته اعلام و تاریخ ۸۶ / ۱۱ / ۲۳ بعنوان تاریخ توقف تعیین‌شده است ونظربه اینکه تادیه هرقرض اعم ازحال یاموجل به هروسیله که به عمل آمده باشدباطل وبلااثرمی باشدونظربه اینکه به دلالت مدارک تقدیمی ازسوی خوانده بعدازتاریخ توقف مبلغ ۵۰۰۰۰۰۰۰۰ ریال ازحساب شرکت مذکوربابت بدهی برداشت نموده است که این برداشت باطل می‌باشد. لذادادگاه دعوی مطروحه راواردوثابت دانسته ومستندا " به ماده ۴۲۳ قانون تجارت ومواد ۱۹۸ و ۵۱۹ قانون آیین دادرسی مدنی حکم بر محکومیت خوانده به استرداد مبلغ ۵۰۰۰۰۰۰۰۰ ریال درحق خواهان ومبلغ ۱۵۰۰۰۰۰۰ ریال درحق دولت صادرمی کند. ونسبت به مازادبراین مبلغ چون نص قانونی براستردادوجوه قانونی پرداختی توسط ضامن وجودندارد. مستندا به ماده ۱۹۷ قانون یادشده حکم بربیحقی خواهان صادرمی گردد. رای صادره حضوری وظرف ۲۰ روز پس از ابلاغ قابل تجدیدنظرخواهی در دادگاه تجدید نظر استان تهران می‌باشد. 
. 
رئیس شعبه ۴ دادگاه عمومی حقوقی تهران - سیدفتح ا …احمدی. رأی دادگاه تجدیدنظر استان. درخصوص تجدیدنظرخواهی اداره تصفیه امور ورشکستگی تهران به قائم مقامی قانونی از شرکت ورشکسته د. ایران به طرفیت بانک ملت شعبه چهارراه ولیعصر نسبت به آن قسمت دادنامه شماره ۰۰۷۹۸ / ۹۴ که بموجب آن نسبت به مازاد به مبلغ پانصد میلیون ریال حکم بربی حقی صادر واعلام شده است نظربه اینکه دراین مرحله ازدادرسی دلیلی جهت نقض رای صادره اقامه نشده وباتوجه به اینکه رای اشارت رفته براساس مقررات صادر وفاقد هرگونه خدشه وایراد است لذا تجدیدنظرخواهی را مردود اعلام و مستندا به ماده ۳۵۸ قانون آئین دادرسی مدنی دادنامه معترض عنه را تائید واستوار می‌نماید. این رای قطعی است. 
. 
شعبه ۱۷ دادگاه تجدیدنظر استان تهران - رئیس و مستشار
. 
هوشنگ امامی -علیرضا صیدی
. 
. 
<#>
. رأی دادگاه بدوی. درخصوص دعوی آقایان م. و ج. شهرت هر دو ق. بوکالت از شرکت ت. بطرفیت شرکت م. به خواسته صدور حکم ورشکستگی و توقف خوانده به جهت امتناع از پرداخت محکوم به در دادنامه و اجراییه استنادی شماره ۸۸ / ۱۹ / ۲۳۱۳ دادگاه درخصوص صحت و یا سقم موضوع دعوی قرار ارجاع امر به کارشناسی صادر کارشناس منتخب به موجب نظریه تقدیمی مثبوت تحت شماره ۱۶۸۲ - ۲۰ / ۴ / ۹۰ اعلام داشته باتوجه به بررسیهای بعمل آ مده نمیتوان گفت شرکت خوانده ورشکسته است و مطابق صورت‌های مالی ارائه‌شده جمع دارایی‌های شرکت ده میلیون ریال می‌باشد ایراد و یا اعتراض موجهی نسبت به نظریه کارشناسی بعمل نیا مده است فلذا مستندابه ماده ۱۹۷ قانون آ یین دادرسی مدنی حکم به رد دعوی صادرواعلام می‌گردد رای صادره حضوری ظرف مدت بیست روز از تاریخ ابلاغ قابل تجدید نظر خواهی در محاکم تجدیدنظر استان تهران است
. 
رئیس شعبه ۲۰ دادگاه عمومی (حقوقی) تهران - محمدباقر سروی. رأی دادگاه تجدیدنظر استان. تجدیدنظرخواهی طرح‌شده ازجانب شرکت ت. با وکالت خانم م. و آقای ج. نام خانوادگی هردو ق. به طرفیت شرکت م. تصویر از دادنامه شماره ۰۷۰۸ مورخ ۱۳۹۰ / ۷ / ۱۱ شعبه ۲۰ دادگاه عمومی حقوقی تهران می‌باشد که بموجب آن حکم به رددعوای تجدیدنظرخواه مبنی برصدورحکم ورشکستگی وتوقف تجدیدنظرخوانده صادرشده است دادگاه نظربه اینکه با ارجاع موضوع به هیئت کارشناسان جهت تعیین چگونگی موردهیئت یادشده بلحاظ عدم دسترسی به دفاترقانونی وتهیه صورت ریزاموال ودارایی هاوبدهی‌های شرکت تجدیدنظرخوانده انجام کارشناسی رافراهم ندانسته باعنایت به اینکه مستندتجدیدنظرخواه دردعوای طرح‌شده دادنامه شماره ۰۹۴۶ مورخ ۱۳۸۸ / ۱۰ / ۲۸ شعبه ۱۹ دادگاه عمومی حقوقی تهران بوده که در برگیرنده محکومیت تجدیدنظرخوانده به پرداخت یکصدوپنجاه هزاردلارآمریکا درحق تجدیدنظرخواه می‌باشد که باصدوراجراییه دلیلی برپرداخت محکوم به اقامه نشده است وبالحاظ رای وحدت رویه شماره ۳۵۷۶ مورخ ۱۳۴۲ / ۱۲ / ۲۶ هیئت عمومی دیوانعالی کشورقدرمتقین باتوجه به ابلاغ اجرائیه درتاریخ ۸۹ / ۴ / ۹ ومهلت ده روزبرای اجراء وعدم اقدام درپرداخت محکوم به توقف در تادیه دین حاصل‌شده است ازاین رو با پذیرش تجدیدنظرخواهی انجام‌شده برگرفه از بخش نخست ماده ۳۵۸ قانون آئین دادرسی مدنی دادنامه تجدیدنظرخواسته رانقض کرده وبه استناد مواد ۴۱۲ و ۴۱۵ و ۴۱۶ قانون تجارت حکم به ورشکستگی شرکت تجدیدنظرخوانده باتاریخ توقف ۱۳۸۹ / ۴ / ۲۰ صادرواعلام می‌دارد تابالحاظ مواد ۱ و ۸ قانون اداره تصفیه امورورشکستگی درمورد موضوع اقدام شود رای صادرشده ظرف بیست روزپس ازابلاغ قابل فرجامخواهی دردیوان محترم عالی کشور می‌باشد. 
. 
شعبه ۳۷ دادگاه تجدیدنظر استان تهران - مستشار و مستشار
. 
​محمدنقی صوفی - جواد حمیدی
. 
. 
<#>
. رأی دادگاه بدوی. در خصوص دادخواست خانم س. د. فرزند ع. ساکن تهران با وکالت آقای ح. ط. ساکن تهران بطرفیت آقایان و خانم‌ها ۱ - و. ۲ - م. ۳ - س. ۴ - م. ۵ - م. ۶ - ز. ۷ - ف. ۸ - م. همگی به نام خانوادگی د. فرزندان الف. و اداره سرپرستی دایر بر تنفیذ وصیت‌نامه ۷۹ / ۱۱ / ۲۲ منتسب به مرحوم الف. د.، نظر به اینکه حسب محتویات پرونده دو تن از خواندگان بنامهای م. و م. د. محجور هستند و تحت قیمومیت خواهان هستند با این وصف چون مستفاد از ماده ۱۲۳۱ قانون مدنی قیم نمی‌تواند علیه مولی علیه خود (محجور) دعوایی طرح نماید دعوی در شرایط فعلی به نحو مطروحه قابلیت استماع ندارد مستندا به ماده ۲ قانون آیین دادرسی مدنی قرار عدم استماع آن صادر می‌گردد رای صادره حضوری محسوب می‌گردد و ظرف مهلت بیست روز از تاریخ ابلاغ قابل تجدیدنظرخواهی در دادگاه محترم تجدیدنظر استان تهران خواهد بود. 
. 
رئیس شعبه ۴۹ دادگاه عمومی (حقوقی) تهران - سیدمحمد شریعتی فرد. رأی دادگاه تجدیدنظر استان. تجدید نظر خواهی خانم س. بطرفیت خا نم‌ها م. - م. - ز. - ف. -و م. و آقایان و. - م. - و س. همگی د. فرزندان الف. و اداره سرپرستی نسبت به دادنامه شماره ۰۶۴۹ مورخ ۱۳۹۴ / ۶ / ۲۸ شعبه ۴۹ دادگاه عمومی حقوقی تهران در پرونده کلاسه ۰۴۲۰ مبنی بر صدور قرار عدم استماع دعوی تنفیذ وصیت‌نامه وارد نمی‌باشد زیرا با توجه به محتویات پرونده و امعان نظر در اوراق و مندرجا ت آن مفاد لایحه تجدید نظرخواهی و لوایح دفاعیه طرفین مدلول دادنامه تجدید نظر خواسته رای صادر شده دادگاه بدوی بر اساس مستندات موجود در پرونده صادر گردیده است و با عنایت به اینکه تجدیدنظرخواه ایراد و اعتراض موجهی که موجبا ت نقض دادنامه اعتراض شده را فراهم آورد ابراز ننموده است لذا این دادگاه با عنایت به مراتب مذکورضمن رد دادخواست تجدید نظر خواهی رای صادر شده دادگاه بدوی را با استناد به مواد ۳۵۸ و ۳۶۵ قا نون آیین دادرسی دادگاه‌های عمومی و انقلاب در امور مدنی تا یید می‌نماید بدیهی است با تعهدات قانونی و پس از تعیین قیم برای فرزندان محجور دعوی قابلیت طرح خواهد داشت این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. درخصوص دعوی اقای ر. ز. ز. باوکالت آقای ح. ب. م. به طرفیت اقای ع. ت. باوکالت آقای س. ج. ز. به خواسته مطالبه خسارت افت قیمت خودرو مورد سانحه و خسارت ناشی ازکارافتادگی ازتاریخ ۹۲ / ۸ / ۲ باجلب نظرکارشناس ومطالبه خسارت دادرسی، دادگاه بدوا درخصوص خسارت افت قیمت خودرو مطالبه شده به جهت اینکه جهت تعیین میزان خسارت قرارارجاع امربه کارشناسی صادروحضورا به وکیل خواهان ابلاغ شد نسبت به پرداخت هزینه کارشناسی اقدام نماید اما نامبرده تاکنون اقدامی دراین خصوص بعمل نیاورده واتخاذتصمیم درخصوص این بخش از خواسته بدون نظریه کارشناسی امکان پذیرنمی باشد مستندا به ماده ۲۵۹ ایین دادرسی دادگاه‌های عمومی وانقلاب درامورمدنی قرارابطال این بخش ازدادخواست خواهان راصادر اما درخصوص سایرخواسته‌های اعلامی خواهان، دادگاه باعنایت به محتویات پرونده، دادنامه شماره ۹۳ / ۰۰۱۲۹ مورخ ۱۳۹۳ / ۲ / ۶ صادره ازشعبه ۱۱۶۴ دادگاه عمومی جزایی تهران، استشهادیه پیوست پرونده، ونظریه شماره ۸۳۱۳۲۹ (وشماره مکانیزه ۹۳۰۰۱۰۱۰۰۳۱۰۳) مورخ ۱۳۹۳ / ۱۰ / ۱۴ پزشکی قانونی تهران که میزان ازکارافتادگی خواهان راازناحیه کف پای چپ ۲۷ درصد اعلام نموده است واظهارات وکیل محترم خوانده مطابق صورتجلسه مورخ ۱۳۹۳ / ۹ / ۱۸ دعوی خواهان راثابت تشخیص ومستندا به مواد ۱۲۵۷ قانون مدنی، ۱ و ۲ قانون مسئولیت مدنی و ۱۹۸ و ۵۱۵ و ۵۱۹ قانون آیین دادرسی دادگاه‌های عمومی وانقلاب در امور مدنی، حکم به محکومیت خوانده به پرداخت وجه به میزان ۲۷ درصد دیه پای چپ وپرداخت مبلغ ۱ / ۵۳۰ / ۰۰۰ ریال بابت هزینه دادرسی وحق الوکاله وکیل مطابق تعرفه قانونی در حق خواهان صادر واعلام می‌دارد رای صادره حضوری است وظرف مهلت بیست روزپس ازابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رییس شعبه ۱۷۹ دادگاه عمومی تهران
. 
سیدحمید حسین نژاد. رأی دادگاه تجدیدنظر استان. درمورد تجدیدنظرخواهی آقای ع. ت. به طرفیت آقای ر. ز. ز. ازآن قسمت ازدادنامه شماره ۰۲۰۶ - ۹۴ / ۲ / ۳۰ شعبه ۱۷۹ دادگاه عمومی حقوقی تهران که دربرگیرنده محکومیت تجدیدنظرخواه به پرداخت وجه به میزان ۲۷ درصددیه پای چپ وپرداخت مبلغ ۱ / ۵۳۰ / ۰۰۰ ریال بابت هزینه دادرسی وحق الوکاله وکیل مطابق تعرفه قانونی درحق تجدیدنظرخوانده بوده وآن برصدور قرارابطال دادخواست تجدیدنظرخوانده درمطالبه خسارت افت قیمت خودرو مورد سانحه بوده دادگاه بابررسی پرونده نظربه اینکه موضوع دعوای تجدیدنظرخوانده (خواهان بدوی) مطالبه خسارت ناشی از کارافتادگی بوده وراجع به ایراد صدمه بدنی غیرعمدی به شرح دادنامه شماره ۰۱۲۹ - ۹۳ / ۲ / ۶ شعبه ۱۱۶۴ دادگاه عمومی جزایی تهران تجدیدنظرخواه به پرداخت دیه درحق تجدیدنظرخوانده محکوم‌شده است باتوجه به موارد زیر ۱ - میزان دیه تعیین‌شده به شرح مندرج دردادنامه کیفری ۵۷ درصد دیه کامل بوده که بیشتراز ۲۷ درصد دیه مربوط به یک پا (۱۳ / ۵ درصددیه کامل) می‌باشد ۲ -قطع نظرازاین که استشهادیه ابراز شده ازجانب تجدیدنظرخوانده صرفا دلالت براین دارد که نامبرده درمسیراشاره شده به عنوان راننده پشت خطی اقدام به جابجایی مسافرمی نموده اصولا دریافت خسارت مربوط به ازکارافتادگی درچارچوب مقررات تامین اجتماعی وپرداخت بیمه مربوط امکان داشته و براین اساس قابلیت رسیدگی دارد ۳ - وفق تبصره ۳ ماده ۱ قانون اصلاح قانون بیمه اجباری مسئولیت مدنی دارندگان وسایل نقلیه موتوری زمینی درمقابل شخص ثالث مصوب سال ۱۳۸۷ منظور از خسارت بدنی هرنوع دیه یا ارش ناشی ازصدمه، شکستگی، نقص عضو، ازکارافتادگی (جزیی یاکلی -موقت یادایم) یا دیه فوت شخص ثالث به سبب حوادث مشمول بیمه موضوع قانون است ووفق ماده ۴ قانون یادشده حداقل بیمه معادل یک دیه کامل است با این وصف مسئولیت تجدیدنظرخواه نسبت به تجدیدنظرخوانده منحصر به آن چه دردادنامه کیفری آمده بوده واصولا مطالبه خسارت ناشی از کارافتادگی مازاد بردیه تعیین‌شده برمبنای پرداخت حق بیمه مربوط توسط تجدیدنظرخوانده و یا براساس قانون اصلاح قانون بیمه اجباری مسئولیت مدنی دارندگان وسایل نقلیه موتوری زمینی درمقابل شخص ثالث به شرح پیش گفته صرف‌نظر چگونگی موضوع قابلیت رسیدگی راداشته و دعوا به کیفیت طرح‌شده قابلیت استماع نداشته ازاین رو برگرفته ازبخش نخست ماده ۳۵۸ قانون آیین دادرسی مدنی دادنامه تجدیدنظرخواسته دربخش نخست مشعر برمحکومیت را نقض کرده و به استناد ماده ۲ قانون یادشده قرارعدم استماع دعوای تجدیدنظرخوانده (خواهان بدوی) راصادرواعلام می‌دارد این رای قطعی است. 
. 
شعبه ۳۷ دادگاه تجدیدنظر استان تهران - مستشار و مستشار
. 
​محمدنقی صوفی - جواد حمیدی
. 
. 
<#>
. رأی دادگاه بدوی. در خصوص دعوی خانم س. ع. بطرفیت ۱ - آقای م. ع. ع. ۲ - ع. ع. ۳ - ط. ع. بخواسته صدور حکم بر محکومیت خواندگان به پرداخت اجرت‌المثل یک دستگاه آپارتمان واقع در سمت شرقی طبقه همکف یک ساختمان شش طبقه بصورت زیرزمین بعلاوه ۵ طبقه دو واحدی جمعا نه واحد مسکونی قطعه دوم تفکیکی دارای پلاک ثبتی … مفروز و مجزا شده از پلاک … فرعی از اصلی مذکور بخش ده تهران از تاریخ ۲ / ۱۲ / ۸۲ لغایت ۲۰ / ۳ / ۹۲ با جلب نظر کارشناس به انضمام پرداخت خسارت دادرسی به شرح دادخواست تقدیمی با عنایت به احراز مالکیت خواهان به شرح تصویر سند مالکیت ابرازی و نیز احراز تصرفات خواندگان و مصونیت دعوی مطروحه از هرگونه تعرض موجهی که خواندگان ردیف اول و سوم بر حسب لایحه تقدیمی اظهار داشته‌اند دادگاه به منظور تعیین اجرت‌المثل ایام تصرف موضوع را به کارشناس ارجاع که نظریه کارشناس دلالت بر تعیین مبلغ ۰۰۰ / ۶۰۰ / ۸۹۷ ریال بابت اجرت‌المثل ایام مذکور دارد لذا مستندا به مواد ۳۰۸ - ۳۱۱ - ۳۱۵ - ۱۲۵۷ از قانون مدنی و ۵۱۹ از قانون آئین دادرسی مدنی حکم بر محکومیت بالمناصفه خواندگان به پرداخت مبلغ ۰۰۰ / ۶۰۰ / ۸۹۷ ریال بابت اصل خواسته و ۰۰۰ / ۵۰۰ / ۱۲ ریال بابت دستمزد کارشناس و مبلغ ۰۰۰ / ۹۲۸ / ۲۶ ریال بابت هزینه دادرسی بعنوان خسارت دادرسی در حق خواهان صادر و اعلام می‌شود حکم صادره نسبت به خوانده ردیف دوم غیابی و ظرف بیست روز پس از ابلاغ قابل واخواهی در این محکمه و نسبت به سایر خواندگان حضوری و ظرف بیست روز پس از ابلاغ قابل تجدید نظر خواهی در محاکم تجدید نظر استان تهران می‌باشدصدور اجرائیه منوط به پرداخت باقیمانده هزینه دادرسی از سوی خواهان است. 
. 
رئیس شعبه ۲۰۷ دادگاه عمومی حقوقی تهران - صالحی. رأی دادگاه تجدیدنظر استان. دادنامه تجدیدنظرخواسته به شماره ۹۳۰۹۹۷۲۱۶۳۲۰۰۵۷۴ مورخه ۱۳۹۳ / ۸ / ۲۸ صادره از شعبه ۲۰۷ دادگاه عمومی حقوقی تهران که مشعر بر محکومیت تجدیدنظرخواهان ط. و م. ش. با وکالت ع. ش. به پرداخت ۸۹۷ / ۶۰۰ / ۰۰۰ ریال بابت اجرت‌المثل ایام تصرف از تاریخ ۱۳۸۲ / ۱۲ / ۲ لغایت ۱۳۹۲ / ۳ / ۲۰ نسبت به یک دستگاه آپارتمان به شماره قطعه دوم تفکیکی تحت پلاک ثبتی … مفروز و مجزی شده از پلاک … فرعی از اصلی مذکور واقع در بخش ده تهران و پرداخت خسارات دادرسی در حق س. ع. ع. می‌باشد مالا موافق قانون و مقررات موضوعه و مدارک ابرازی بوده و اعتراض، شرح لایحه اعتراضیه وارد نبوده و با اصلاح بعمل آمده از حیث تاریخ و رقم محکوم به قابل تایید می‌باشد زیرا که اولا هر چند استقرار مالکیت رسمی تجدیدنظرخوانده نسبت به پلاک ثبتی مختلف فیه به دلالت سند انتقال اجرایی شماره … تنظیمی در دفترخانه اسناد رسمی شماره … تهران از تاریخ ۱۳۸۸ / ۲ / ۶ واقع‌شده است لیکن مبنای تنظیم سند رسمی مذکور مبایعه نامه عادی مورخه ۱۳۷۹ / ۳ / ۲۸ بوده که بموجب قرارداد مدرکیه تجدیدنظرخوانده مبادرت به ابتیاع آپارتمان مورد تنازع از مالکین نموده است و از زمان تنظیم قرارداد عادی مالکیت وی به حکم مقرر در ماده ۳۶۲ قانون مدنی استقرار یافته و از آن تاریخ دیگر فروشندگان علاقه مالکیتی نسبت به آن آپارتمان نداشته‌اند تا مبادرت به فروش آن به تجدیدنظرخواهانها نمایند ثانیا با احراز رابطه قراردادی تجدیدنظرخوانده با مالکین سابق حکم به تنظیم سند رسمی بنام مشارالیها صادر شده و سند رسمی انتقال به نام تجدیدنظرخواهان طی دادنامه شماره ۹۱۰۹۹۷۲۱۶۳۲۰۰۱۰۹ مورخه ۱۳۹۱ / ۲ / ۲۵ و ۲۶۷ مورخه ۱۳۸۵ / ۳ / ۱۳ صادره از شعبه ۲۰۷ دادگاه حقوقی تهران ابطال گردیده است و با ابطال سند رسمی انتقال به تجدیدنظرخواهان و اعاده مالکیت به تجدیدنظرخوانده کاشف از این مطلب بوده که مالکیت پلاک از تاریخ انعقاد قرارداد مورخه ۱۳۷۹ / ۳ / ۲۸ به تجدیدنظرخوانده تعلق داشته است ثالثا با خروج ملک از ید مالک و استقرار اشخاص ثالث در آن این حق برای مالک ایجاد گردیده که نسبت به مطالبه اجرت‌المثل ایام تصرف آنان اقدام نماید که بر همین اساس مالک مبادرت به طرح دعوی معنونه نموده و میزان اجرت‌المثل توسط کارشناس رسمی دادگستری نیز برآورد گردیده و نظریه ابرازی مباینتی با اوضاع احوال مسلم قضیه ندارد رابعا ایراد وکیل تجدیدنظرخواهان مبنی بر اینکه ملک از زمان خرید توسط موکلین وی در اختیار شخص ثالث بوده موثر در مقام نیست و مالک می‌تواند به غاصب یا متصرف مراجعه نماید و اجرت‌المثل ایام تصرف را درخواست نماید از این رو صرف در اختیار نبودن ملک به رغم تنظیم سند رسمی بنام آنان مسقط حق ایجاد شده برای مالک نمی‌باشد خامسا ایراد دیگر وکیل تجدیدنظرخواهان مبنی بر اینکه از تاریخ انتقال سند به نام تجدیدنظرخوانده مشارالیها استحقاق دریافت اجرت‌المثل را دارد نیز وارد نمی‌باشد زیرا که با بطلان سند رسمی و احراز بیع فاسد آثار بطلان عقد به زمان انعقاد بر می‌گردد که در دوسیه مطمح نظر تاریخ تنظیم قرارداد تجدیدنظرخواهان مورخه ۱۳۹۲ / ۱۲ / ۲۸ بوده است بنابراین از تاریخ موصوف مالک استحقاق دریافت اجرت‌المثل را دارد از این رو دادگاه به استناد ماده ۳۵۱ قانون آیین دادرسی مدنی از باب اصلاح دادنامه مبدا احتساب اجرت‌المثل از تاریخ ۱۳۹۲ / ۱۲ / ۲ به ۱۳۹۲ / ۱۲ / ۲۸ و رقم محکوم به از مبلغ ۸۹ / ۷۶۰ / ۰۰۰ تومان به مبلغ ۸۹ / ۴۴۰ / ۰۰۰ تومان (که این رقم فیما بین تجدیدنظرخواهان با ع. ع. بالمناصفه می‌باشد) تغییر و با تغییر بعمل آمده دادگاه ضمن رد درخواست تجدیدنظرخواهی بعمل آمده مستندا به قسمت اخیر ماده ۳۵۸ قانون مرقوم دادنامه معترض عنه را با اصلاح بعمل آمده تایید و استوار می‌نماید و مازاد بر مبلغ معنونه خواسته خواهان مردود اعلام می‌گردد. رأی صادره حضوری و قطعی است. 
. 
رییس شعبه ۱۸ دادگاه تجدیدنظر استان تهران - مستشار دادگاه
. 
عزت اله امانی شلمزاری - علی کرمی صادق آبادی
. 
. 
<#>
. رأی دادگاه بدوی. درخصوص دعوی آقای د. ت. با وکالت آقای ح. الف. به طرفیت آقای م. ح. با وکالت آقای ا. خ. به خواسته مطالبه مبلغ دویست میلیون ریال وجه واریزی به حساب خوانده مورخ ۵ / ۳ / ۹۳ بانضمام خسارات دادرسی و تاخیر تادیه با توجه به روگرفت فیش واریزی به حساب خوانده عهده بانک ص. و نظر به اینکه مطابق ماده ۲۶۵ قانون مدنی هر کسی مالی به دیگری بدهد ظاهر در عدم تبرع است بنابراین اگر گسی چیزی به دیگری بدهد بدون این‌که مفروض آن چیز باشد می‌تواند استرداد کند و نظر به اینکه وکیل خوانده مدعی شده وجوه پرداختی بابت حق کمیسیون مورد توافق بوده و اعلام داشته توافق شفاهی بوده نه کتبی و ودلیلی بر وجود توافق ابراز نداشته است و نظر به اینکه وکیل خواهان منکر چنین توافقی گردیده است لذا دعوی خواهان به نظر دادگاه ثابت تشخیص و مستندا به مواد ۱۹۸ - ۵۱۵ - ۵۱۹ - ۵۲۲ قانون آئین دادرسی مدنی و ۲۶۵ قانون مدنی حکم به محکومیت خوانده به پرداخت مبالغ زیر در حق خواهان صادر و اعلام می‌گردد ۱ - مبلغ دویست میلیون ریال بابت اصل خواسته ۲ - مبلغ ۰۰۰ / ۰۰۰ / ۱۲ ریال بابت هزینه دادرسی و حق‌الوکاله وکیل ۳ - خسارت تاخیر تادیه از تاریخ ۱۲ / ۱۱ / ۱۳۹۳ تا هنگام پرداخت با رعایت تورم اعلامی توسط بانک مرکزی رای صادره حضوری ظرف بیست روز از تاریخ ابلاغ قابل تجدیدنظرخواهی در دادگاه محترم تجدید نظر استان تهران می‌باشد. 
. 
رئیس شعبه سوم حقوقی دادگاه (عمومی) شهریار - ابراهیمی آزاد. رأی دادگاه تجدیدنظر استان. درخصوص تجدیدنظرخواهی م. ح. بطرفیت آقای د. ت. نسبت به دادنامه شماره ۹۴۰۷۲۴ مورخ ۱۳۹۴ / ۶ / ۱۱ صادره از شعبه سوم دادگاه عمومی حقوقی ش. که بموجب آن حکم بر محکومیت تجدیدنظرخواه بپرداخت مبلغ دویست میلیون ریال بابت اصل خواسته ودوازده میلیون ریال هزینه دادرسی وخسارت تاخیر تادیه از ۱۳۹۳ / ۱۱ / ۱۲ دادگاه با بررسی ومداقه در محتویات پرونده نظربه اینکه تجدیدنظرخواه دلیل قانونی در جهت نقض دادنامه ارائه نداده وحکم صادره وفق موازین ساری وجاری صادر گردیده است مستندا بماده ۳۵۸ قانون آیین دادرسی دادگاه‌های عمومی وانقلاب در امور مدنی ضمن رد تجدیدنظرخواهی دادنامه معترض عنه عینا تایید می‌گردد این رای قطعی است. 
. 
رئیس شعبه ۱۷ دادگاه تجدیدنظراستان تهران - مستشاردادگاه
. 
علیرضا صیدی - هوشنگ امامی
. 
. 
<#>
. رأی دادگاه بدوی. پیرامون دادخواست ع. ص. برابر الف. م. به خواسته‌ی مطالبه‌ی ۱ - سهام و سود مشارکت در پروژه مسکونی ن. ۲ - خسارات دادرسی (هزینه دادرسی، کارشناسی و حق‌الوکاله‌ی وکیل و سایر هزینه‌ها) در پرونده ۸۲ / ۶۷۸ شعبه ۹۰ ۳ - خسارت تاخیر تادیه دادخواهی و بر آن است که خوانده در پرونده یاد شده برابر دادنامه ۹۱ / ۱۷۵ دادگاه نخستین و ۹۲ / ۱۳۲۰ محکوم به پرداخت سهم الشرکه (وجه نقد) شدند النهایه خسارت تاخیر تادیه و خسارات دادرسی موضوع حکم قرار نگرفته که ناگزیر به شیوه‌ی آمده دادخواهی گردید شایان گفتن است بخش نخست خواسته در ۹۴ / ۷ / ۲۷ مسترد گردید. پاسخ خوانده (برگ ۲۴) این است که خسارت تاخیر، احراز مقدار دین می‌باشد و بدون کارشناسی و احراز حقانیت خواهان این مهم میسور نمی‌باشد. دادگاه با نگریستن به آنچه آمد و داده‌های پرونده ۸۲ / ۶۷۸ و دادنامه یاد شده الف: نسبت به مطالبه‌ی سهام و سود مشارکت بر گرفته از بند ب ماده ۱۰۷ قانون آیین دادرسی مدنی قرار رد دعوا صادر و اعلام می‌نماید. ب: نسبت به خسارات دادرسی چون در دادنامه‌های پیش گفته حکم قانونی صادر شده است برگرفته از بند ۶ ماده ۸۴ همان قانون قرار رد دعوی صادر و اعلام می‌نماید. و ج: نسبت به مطالبه خسارت تاخیر تادیه چون حقانیت خواهان احراز شده ولی خسارت تاخیر موضوع خواسته و محکومیت قرار نگرفته است. از این رو برگرفته از ماده ۵۲۲ قانون آیین دادرسی مدنی حکم به محکومیت خوانده به پرداخت خسارت تاخیر تادیه محکوم به دادنامه‌ی ۹۱ / ۱۷۵ از تاریخ تقدیم دادخواست (۸۲ / ۲ / ۱۳) تا اجرای حکم به تناسب شاخص بانک مرکزی به سود خواهان صادر و اعلام می‌نماید. این رای حضوری و در بازه‌ی بیست روزه از ابلاغ تجدیدنظر پذیر در دادگاه‌های گرامی تجدیدنظر استان تهران است. 
. 
رئیس شعبه ۹۰ دادگاه عمومی (حقوقی) تهران - سید عبدالله نبوی لولاکی. رأی دادگاه تجدیدنظر استان. درخصوص تجدیدنظرخواهی آقای ا. م. ع. س. بطرفیت آقای ع. ص. نسبت به دادنامه ۷۳۵ - ۹۴ / ۸ / ۲۶ صادره از شعبه ۹۰ دادگاه عمومی حقوقی تهران در قسمتی که مشتمل بر محکومیت تجدیدنظرخواه بپرداخت خسارت تاخیر تادیه از تاریخ تقدیم دادخواست (۸۲ / ۲ / ۱۳) لغایت اجرای حکم در حق تجدیدنظرخوانده می‌باشد که با عنایت به اوراق و محتویات پرونده و آرای سابق الصدور بشماره ۱۷۵ - ۹۱ / ۳ / ۶ صادره از شعبه یاد شده که مشتمل بر دو نوع محکومیت برای تجدیدنظرخواه است اول: اعلام تنفیذ قرارداد عادی ۸۱ / ۹ / ۵ دوم حکم به تعیین میزان مشارکت طرفین و خسارات دادرسی که این دادنامه بموجب دادنامه ۱۳۲۰ - ۹۲ / ۲ / ۱۴ این دادگاه با قسمت اول دادنامه عینا تائید و بخش دوم دادنامه از حیث میزان مشارکت طرفین که بطوری تساوی مورد حکم قرارگرفته بود نقض و حکم به تعیین میزان مشارکت طرفین بصورت دو سوم سهم تجدیدنظرخواه و یک سوم سهم تجدیدنظرخوانده صادر و نسبت به مازاد از سهم مذکور حکم به رد دعوی صادرگردیده است بنا به مراتب و صرفنظر از مدافعات و ایرادات تجدیدنظرخواه مبنی بر اینکه دین معلوم و معین نبوده تا از پرداخت آن استنکاف نموده باشد معذلک چون بر اساس ماده ۵۲۲ قانون آئین دادرسی مدنی در دعاوی که موضوع آن دین و از نوع وجه رایج می‌باشد تحت شرایطی خسارت تاخیر تادیه بر مبنای تغییر شاخص سالانه بانک مرکزی تعیین می‌گردد که در مانحن فیه موضوع پرونده سابق دین نبوده بلکه تعیین میزان مشارکت و تنفیذ قرار داد عادی بوده که موضوع حکم قرار گرفته است لذا چون خسارت تاخیر تادیه با رعایت شرایط مندرج در ماده ۵۲۲ قانون موصوف صرفا به دینی که از نوع وجه رایج باشد تعلق می‌گیرد و شامل دعاوی تنفیذ قرارداد عادی یا تعیین میزان سهم مشارکت نمی‌باشد لذا دادنامه تجدیدنظرخواسته خلاف موازین قانونی صادرگردیده این دادگاه مستندا به تبصره ماده ۳۴۸ و ۳۵۸ قانون یاد شده ضمن نقض آن حکم بر بطلان دعوی نخستین مبنی بر تعیین خسارت تاخیر تادیه صادر و اعلام می‌نماید این رای قطعی است. 
. 
شعبه ۲۸ دادگاه تجدیدنظر استان تهران - رئیس و مستشار
. 
قاسم توکلی - رمضان نامدار
. 
. 
<#>
. رأی دادگاه بدوی. در خصوص دعوی خواهان آقای ح. م. با وکالت آقایان ش. ک. و م. ک. به طرفیت خوانده آقای س. ح. مبنی بر تایید انفساخ قرارداد اعطای نمایندگی یک شعبه از برند ۱۷ صرف‌نظر از اینکه وکیل خواهان به اظهار نامه شماره ۱۳۹۳۲۲۰۱۵۰۲۶۹۶۷۲ مبنی بر اعلام انفساخ اشاره نموده که ضمیمه پرونده نمی‌باشد و خود خوانده نیز طی اظهارنامه شماره ۹۳۱۰۶۷۸۹۹۹۶۵۷۱۹۴ مورخ ۹۳ / ۹ / ۹ از خواهان درخواست نموده که ادعای ثالث در خصوص برند موضوع امتیاز را تعیین تکلیف نماید که پاسخی از طرف خواهان ارائه نگردیده است نظر به اینکه در قرارداد واگذاری از عبارت «لغو» ; استفاده گردیده است و نه از انفساخ و نظر به اینکه اصل بر بقای اعتبار قراردادها می‌باشد وعبارت «لغو» ; نیاز به اقداماتی دارد و قهرا باعث انفساخ قرارداد نمی‌گردد دادگاه دعوی خواهان را غیر ثابت تشخیص و مستندا به مواد ۲۱۹ از قانون مدنی و ۱۹۸ از قانون آئین دادرسی مدنی حکم بر بطلان دعوی خواهان صادر و اعلام می‌گردد. رای صادره ظرف بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۱۱۶ دادگاه عمومی حقوقی تهران - ماندگار مشفق. رأی دادگاه تجدیدنظر استان. تجدیدنظرخواهی آقای ح. م. م. با وکالت آقای م. ک. به طرفیت آقای س. ح. از دادنامه شماره ۳۰۰۹۶۸ … مورخ ۹۴ / ۸ / ۵ صادره از شعبه ۱۱۶ دادگاه عمومی حقوقی تهران که به موجب آن حکم به بطلان دعوی تجدیدنظرخواه به خواسته تأیید انفساخ قرارداد اعطای نمایندگی یک شعبه از برند ۱۷ صادر گردیده است دادگاه با بررسی محتویات پرونده و استدلال مندرج در دادنامه مزبور و مفاد لایحه ضمیمه دادخواست تسلیمی تجدیدنظرخواه و پاسخ آن نظر به اینکه در این مرحله از رسیدگی از سوی تجدیدنظرخواه ایراد و اعتراض مؤثر و مدللی که موجب گسیختن دادنامه تجدیدنظرخواسته را ایجاب نماید اقامه نگردیده است و از لحاظ رعایت اصول و قواعد دادرسی و مبانی استنباط فاقد ایراد و اشکال اساسی می‌باشد وانگهی تجدیدنظرخواهی مطروح منطبق با هیچیک از شقوق مندرج در ماده ۳۴۸ قانون آئین دادرسی مدنی نمی‌باشد لذا با رد تجدیدنظرخواهی به استناد قسمت اخیر ماده ۳۵۸ همان قانون حکم به تأیید دادنامه تجدیدنظرخواسته صادر و اعلام می‌کند این رأی قطعی است. 
. 
شعبه ۵۰ دادگاه تجدیدنظر استان تهران - رئیس و مستشار
. 
محمد زیوری - داود شعبانلو
. 
. 
<#>
. رأی دادگاه بدوی. در این پر وند ه ا. گ. با و کالت خا نم پ. ه. به طر فیت ا قا ی ع. ف. به خوا سته تخلیه عین مستا جر ه به لحا ظ انقضا ء مد ت اجاره نا مه شمار ه ۱۱۵۵۰۵ - ۲۱ / ۱۲ / ۵۸ دفتر خا نه ۴۶ تهر ان با احتساب خسارا ت داد رسی و حق الو کاله و کیل طر ح دعوی نمود ه که مو ضوع به شورا‌ی حل اختلا ف ار جاع شد ه متعا قبا " ا قا ی ح. ا. به و کالت از خوا ند ه به طر فیت خا نم آ. و ا قا ی الف. شهر ت هردو گ. به خوا سته الزا م به تنظیم سند ر سمی اجار ه دعوی تقا بل طر ح نمود ه که حوز ه ۲۶۳ شورا‌ی حل اختلا ف تهر ان به جهت اینکه رسید گی به دعوی طار‌ی در صلا حیت آ ن حوز ه نیست طبق ماد ه ۲۲ قا نون شورا‌ها ی حل اختلا ف طی داد نا مه مور خ ۱ / ۶ / ۹۳ قر ار عد م صلا حیت صادر نمود ه که پر و ند ه به این داد گا ه ار جا ع شد ه است در خلا ل داد رسی و کیل خوا ند ه مز بور با طر ح دعوی جلب ثا لث آ قا ی الف. گ. را به داد رسی جلب نمود ودر دفا عیا ت خود مد عی شد که مو کلش پس از اتما م مد ت اجار ه نا مه فوق الذ کر ملک را ماد ا م الحیا ت خود ش از ا قا ی الف. که از خا نم آ. و کالت دا شته اجار ه نمود ه و مال الا جار ه ماهیانه نیز هما ن است که در اجاره نا مه قید شد ه است و کیل مز بور مد عی شد ه که تمد ید به صور ت شفا هی بود ه وبرا ی اثبا ت آن به شهاد ت شهود استنا د نمود ه ودر ثا نی دعوی تخلیه را نیز به جهت تمد ید اجاره‌نامه صحیح ندا نسته و در ثا نی مد عی شد ه که با تو جه به اجاره‌نامه و زمان تمد ید آن مو ضو ع مشمول قا نون روا بط موجر و مستا جر مصوب ۱۳۵۶ می‌با شد و کیل خواهان اصلی ضمن رد مطالب مز بور اعلا م نمود که بر فر ض صحت ادعای خواند ه مد ت اجاره نا معلوم بود ه و با طل خواهد بود ودر ثا نی به جهت مسکونی بود ن ملک و عدم و جود حقوق کسبی در آ ن از شمول قا نون فوق الذ کر خار ج است که از نظر داد گا ه این دفا عیا ت مو جه است و با تو جه به اینکه مد ت زمان عمر انسا ن مشخص نیست لذا مد ت اجار ه نا معلوم است و طبق ماد ه ۱ قا نون روا بط مو جر و مستا جر مصوب ۱۳۶۲ در حال حا ضر کلیه قر ار داد‌ها ی اجاره مسکونی قبل از سال ۷۶ مشمول قا نون مزبور و قا نون مد نی میبا شد لذا از نظر داد گا ه دعوی اصلی ثابت است و داد گا ه به استناد مواد ۱ و ۷ قا نون مز بور و ماد ه ۴۹۴ قا نون مد نی و مواد ۵۱۵ و ۵۱۹ قا نون آ ئین داد رسی مد نی حکم بر تخلیه عین مستاجر ه مو ضوع قر ار داد رسمی فوق الذ کر صادر نمود ه و خواند ه را به پردا خت هز ینه داد رسی و حق الو کاله و کیل طبق تعر فه قا نونی در حق خواهان محکوم می‌نما ید واما در مورد عوی تقا بل و جلب ثا لث با تو جه به استدلال فوق الذ کر دعاوی مز بور ثابت نبود ه وداد گاه به استناد ماد ه ۱۲۵۷ قا نون مد نی حکم بر بطلا ن دعاو ی مز بور صادرو اعلا م می‌نما ید را‌ی صادر ه حضور‌ی ظر ف بیست روز پس ازابلاغ قا بل تجد ید نظر خوا هی در دادگا ه تجد ید نظر استان تهر ان میبا شد. 
. 
رئیس شعبه ۱۵ دادگاه عمومی حقوقی تهران - مجید جعفری افتخار. رأی دادگاه تجدیدنظر استان. درخصوص تجدیدنظرخواهی آقای ح. الف. به وکالت از آقای ع. ر. ف. به طرفیت تجدیدنظرخواندگان ۱ -خانم الف. گ. با وکالت آقای ع. ب. د. و خانم پ. ه. پ. و ۲ -آقای الف. گ. نسبت به دادنامه شماره ۱۱ مورخه ۹۴ / ۱ / ۱۹ شعبه ۱۵ دادگاه عمومی حقوقی تهران که به موجب آن حکم برمحکومیت تجدیدنظرخواه به تخلیه عین مستاجره موضوع اجاره‌نامه رسمی شماره … مورخه ۵۸ / ۱۲ / ۲۱ دفتراسنادرسمی شماره ۴۶ تهران به لحاظ انقضای مدت اجاره و حکم به بطلان دعوی تقابل مبنی برالزام به تنظیم سند رسمی اجاره وحکم به بطلان جلب ثالث به طرفیت آقای الف. گ. الف. صادرگردیده است وعمده ایرادو اعتراض وکیل تجدیدنظرخواه مبتنی برادعا توافق تجدیدنظرخواه با مجلوب ثالث به عنوان وکیل تجدیدنظرخوانده مبنی برمادام العمربودن مدت اجاره می‌باشددادگاه قطع نظراز اینکه مجلوب ثالث چنین ادعایی را طی مرقومه‌ای رد نموده است وادعا وکیل تجدیدنظرخواه دراین خصوص مستندبه دلیل نمی‌باشداساسا درفرضی که مجلوب ثالث وکالت در انعقاداجاره داشته باشداختیاروکیل درانعقادقرارداداجاره درمحدوده عرف آن می‌باشدو نه غیر متعارف ووکالت درامری خارج از حدودعرفی مستلزم تصریح درحدوداختیارات قیدشده دروکالتنامه می‌باشدلهذا بنا برمراتب فوق وونظربه اینکه ازناحیه وکیل تجدیدنظرخواه ایرادو اعتراض موجه ومستدلی به عمل نیامده وتجدیدنظرخواهی واصله انطباقی با هیچیک از جهات قیدشده درماده ۳۴۸ قانون آئین دادرسی مدنی را نداشته مستندا به ماده ۳۵۸ ازهمان قانون ضمن ردتجدیدنظرخواهی دادنامه تجدیدنظرخواسته را تایید واستوارمی نمایدرای صادره قطعی می‌باشد. 
. 
شعبه ۷ دادگاه تجدیدنظر استان تهران - رئیس و مستشار
. 
امیر کوهکن - مهرداد محمودی یزدانی
. 
. 
<#>
. رأی دادگاه بدوی. در خصوص دادخواست آقای ع. س. فرزند ع. به طرفیت شهرداری ناحیه ۲ منطقه ۱۲ و م. ت. ب. شهردار آن ناحیه، به خواسته مطالبه خسارات ناشی از تخریب بناهای ساختمان متروکه، با توجه به مجموع محتویات پرونده و نظر به اینکه ۱ - آقای م. ت. ب. ت. شهردار ناحیه ۲ منطقه ۱۲ پذیرفته است که ملک را تخریب نموده و لکن استدلال نموده به لحاظ بیم خطر و احتمال ریزش آن بر روی عابرین این اقدام را نموده ۲ - کارشناس تعیینی از سوی دادگاه خسارات وارده به خواهان را به لحاظ اینکه قسمتی از ملک خطری وجود نداشته، مع‌الوصف تخریب‌شده و اینکه مواد و مصالح استخراجی از ملک تخریبی توسط خواندگان منتقل گردیده وبه خواهان تحویل نشده است وبا توجه به قرائن و امارات خواستۀ خواهان مقرون به صحت تشخیص و اعتراض وی را نیز به نظریه کارشناس به لحاظ عدم ارائه دلیل بر نقض آن وارد نمی‌داند، لذا از باب قاعده فقهی اقدام ومواد ۱ و ۲ و ۴ قانون مسؤلیت مدنی و قاعده فقهی لاضرر خواندگان را به نحو تضامنی به پرداخت سی و دو میلیون ریال بابت خسارات وارده و پرداخت یک‌میلیون و چهارصد و سه هزار و دویست ریال بابت خسارات هزینه دادرسی در حق خواهان محکوم می‌نماید. رأی صادره حضوری و ظرف بیست روز از تاریخ ابلاغ قابل اعتراض در دادگاه تجدید نظر استان تهران می‌باشد. 
. 
رئیس شعبه ۱۰۵۰ دادگاه عمومی (جزائی) تهران - خورشیدوند. رأی دادگاه تجدیدنظر استان. درخصوص تجدیدنظرخواهی شهرداری منطقه ۱۲ تهران و آقای م. ت. ب. ت. بطرفیت آقای ع. س. از دادنامه شماره ۹۴۰۱۳۹ - ۱۳۹۴ / ۰۲ / ۲۸ شعبه ۱۰۵۰ دادگاه عمومی جزایی تهران که به موجب آن حکم به محکومیت تجدیدنظرخواهانها به پرداخت سی و دو میلیون ریال بابت خسارات وارده به ملک تجدیدنظرخوانده در اثر تخریب عمدی بنای ساختمان متروکه وی بانضمام خسارات دادرسی در حق مشارالیه صادر شده است با عنایت به محتویات پرونده و پرونده استنادی جزایی به شماره بایگانی ۹۳۰۵۳۲ شعبه ۱۰۵۰ دادگاه کیفری ۲ تهران و مدافعات مطروح طرفین و ابراز دلایل و مدارک در مقام اخذ توضیح این دادگاه حسب صورتجلسه مورخه ۱۳۹۴ / ۰۸ / ۱۴ راجع به ابراز دلایل رابطه قراردادی با پیمانکار و ابراز دلیل قطعیت رأی برائت تجدیدنظرخواه دوم و ارایه دستور و مجوز دادستان حسب رفع خطر از ملک مورد ترافع اولا: آنچه حسب محتویات پرونده‌های حقوقی و کیفری مسلم است اینکه پرونده حقوقی در واقع مطالبه ضرر و زیان ناشی از جرم است که بر همان شعبه جزایی رجوع شده است ولکن علیه دو شخص شهرداری منطقه ۱۲ و م. ت. باقری مطرح‌شده است در صورتیکه پرونده جزایی که مورد بهره‌برداری قرار گرفت ناظر به رسیدگی به اتهام آقای م. ت. ب. ت. است پس از جلب به دادرسی محکمه جزایی که نهایتا به برائت وی و قطعیت آن در شعبه ۵۴ دادگاه تجدیدنظر تهران منتهی شده است و در واقع حکم جزایی قطعی علیه شهرداری منطقه ۱۲ و نامبرده (م. ت. ت.) دائر بر تخریب عمدی ملک شاکی صادر نشده است ثانیا: علی فرض که شهرداری اقدام به تخریب ملک خواهان بدوی نموده باشد این اقدامات براساس مقررات و وظایف و تکالیف قانونی شهرداری براساس بند ۱۴ قانون شهرداری‌ها بوده است و خواهان نیز در هر دو پرونده به متروکه بودن و خالی از سکنه بودن ملک اذعان داشته است و رفع خطر از املاک حسب ماده مرقوم نیاز به اخذ مجوز از دادستان نیز داشته که علی‌رغم این موضوع نامه سرپرست ناحیه ۷ دادسرای عمومی و انقلاب تهران به کلانتری محل دلالت بر اجازه آن مرجع دارد و براساس قسمت اخیر ماده ۱۱ قانون مسئولیت مدنی نیز در مورد اعمال حاکمیت دولت هرگاه اقداماتی که بر حسب ضرورت برای تأمین منافع اجتماعی طبق قانون به عمل می‌آید و موجب ضرر دیگری شود دولت مجبور به پرداخت خسارت نخواهد بود به علاوه از مراتب مذکور تخریب ملک مخروبه و متروکه خواهان بدوی نیز رأسا به وسیله شهرداری و شخص م. ت. ب. که شهردار ناحیه ۲ منطقه ۱۲ بوده به عمل نیامده بلکه به وسیله پیمانکار صورت پذیرفته و این امر پس از اخطاریه رفع خطر به مالک بوده است هم‌چنین دلیلی بر اینکه ملک دارای درب و آهن آلات بوده است ابراز نشده است و تعیین خسارت اجرت‌المثل نیز از ناحیه کارشناس وجاهت نداشته زیرا تصرفی از ناحیه شهرداری و عوامل آن حادث نشده است و منصرف از موضوع کارشناسی بوده است و نیز اجابت و پذیرش اساس کارشناسی نیز با عنایت به مراتب مذکور و عدم احراز تسبیب و تقصیر قانونی تجدیدنظرخواهانها و عدم احراز مجرمیت آنان در پرونده جزایی صحیح نبوده لذا کارشناسی نیز با توجه به تغایر با نصوص قانونی مرقوم قابل متابعت و ترتیب اثر نمی‌باشد بنا بر جمیع جهات مذکور دادنامه تجدیدنظرخواسته واجد ایراد قضایی تشخیص و درخور نقض است از این روی با استناد به مواد ۳۴۸ و ۳۵۸ و ۱۹۷ از قانون آیین دادرسی دادگاه‌های عمومی و انقلاب در امور مدنی و مواد مرقوم ضمن نقض دادنامه تجدیدنظرخواسته حکم به بطلان دعوی بدوی صادر و اعلام می‌گردد. این رأی قطعی است. 
. 
رییس شعبه سوم دادگاه تجدیدنظر استان تهران - مستشار دادگاه
. 
احمد کرمی - سلیمان حیدری حویق
. 
. 
<#>
. رأی دادگاه بدوی. در خصوص دعوی خواهان م. ع. با وکالت آقای م. ق. ن. به طرفیت ۱ - ع. الف. با ولایت آقای م. الف. ۲ - م. الف. با وکالت آقای الف. الف. ۲ - م. ب. به خواسته الزام خواندگان به تنظیم سند رسمی انتقال و تسلیم مبیع پلاک ثبتی … با احتساب خسارات دادرسی موضوع دادخواست ۹۴ / ۲ / ۲۸ و دعوی خواندگان به طرفیت خواهان به خواسته اعلام بطلان معامله موضوع قولنامه ۹۳ / ۱۲ / ۱۰ و تائید انفساخ و ملغی اثر بودن وکالتنامه شماره …- ۹۳ / ۱۲ / ۱۰ دفترخانه … تهران و مطالبه خسارات دادرسی موضوع دادخواست ۹۴ / ۳ / ۱۶ و اصلاح خواسته مندرج در صورتجلسه ۹۴ / ۴ / ۳۰ دعوی دادخواست ۹۴ / ۲ / ۲۸ بدین شرح است که خوانده ردیف دوم آقای م. الف. به ولایت قهری از خوانده ردیف اول خانم ع. الف. مبادرت به فروش ۶ دانگ پلاک ثبتی … به خواهان آقای م. ع. نموده است و حتی وکالتنامه رسمی …- ۹۳ / ۱۲ / ۱۰ نیز تفویض و تنظیم کرده است. الزام به تنظیم سند رسمی انتقال و تحویل مبیع به لحاظ استنکاف تقاضا گردیده است. استماع دفاعیات وکیل خواندگان بدین شرح است که در قسمت ثمن معامله هیچ مبلغی درج نشده بود و ثمن معامله مجهول است و ثمن سپس الحاق شده است و ثمن معامله با توجه به مبلغ آن امکان دریافت آن بصورت نقدی وجود ندارد که در قرار داد نوشته‌شده است و دعوی موضوع دادخواست ۹۴ / ۳ / ۱۹ را در همین راستا تقاضا و نیز در خصوص بطلان وکالتنامه علت آن را اقدام بعدی موکل یعنی خانم ع. الف. با ولایت آقای م. الف. در تعیین شخص ثالث به انضمام آقای م. ع. بعنوان وکلایی که نسبت به پلاک مذکور حق اقدام مشترک دارند اعلام کرده است. سپس با توجه به دفاعیات وکیل خریدار مبنی بر اینکه ثمن معامله در همان زمان توافق مشخص و معلوم بوده است و حتی در همان بیع نامه فروشنده اقرار به دریافت ثمن معامله نموده که حاکی از معلوم بودن ثمن دارد و درج مبلغ ثمن معامله با خودکار دیگر به تنهایی دلیل بر وارد بودن ایراد انکار و نیز در نتیجه مجهول بودن ثمن ندارد قرار استماع شهادت شهود صادر و اظهارات گواهان جملگی حاکی از معلوم بودن ثمن در زمان معامله به مبلغ مندرج در بیع نامه داشته و حتی علت درج مبلغ ثمن با خط دیگر به جهت چانه زدن طرفین و میانجیگری دوست آقای م. الف. عنوان‌شده است (ص ۴۴) که ثمن را با خط خودش نوشت اما متن بیع نامه توسط دیگر گواه آقای ش. ج. پ. ر. نوشته شد. النهایه با توجه به محتویات پرونده دعوی الزام به تنظیم سند رسمی وارد است زیرا حسب بیع نامه ۹۳ / ۱۲ / ۱۰ ملک موضوع آن مستند به خریدار انتقال‌یافته و درج ثمن معامله نیز صرفا «به علت درج با خط دیگر دلیل بر مخدوش بودن و سپس مجهول بودن ثمن ندارد زیرا درج عبارت ثمن معامله با خط دیگر در صورتی مخدوش تلقی می‌شود که خلاف واقع باشد در پرونده حاضر حسب اظهارات گواهان مبلغ ثمن معامله با توافق طرفین پس ازچانه زنی بوده که در همان زمان معامله سپس با خط دیگر نوشته‌شده که حسب اظهارات گواهان توسط دوست آقای م. الف. عنوان‌شده است علاوه بر این در همان بیع نامه اقرار به دریافت ثمن معامله گردیده و اقرار مذکور حداقل دارای این مفهوم است که ثمن مشخص است هر چند که حسب اظهارات وکیل خریدار ثمن معامله بابت معاملات مالی دیگر محاسبه‌شده است علاوه بر این موجبی ندارد که نسبت به مبیع وکالتنامه رسمی انتقال به هر شخص و به هر مبلغی به خریدار تفویض وکالت گردد (ص ۶) ایراد وکیل محترم فروشنده به گواه آقای م. ع. مبنی بر اینکه وی برادر خریدار می‌باشد از موارد جرح محسوب نمی‌شود و ایراد به اینکه فی ما بین آن گواه و آقای م. آ. پرونده حقوقی و کیفری مطرح می‌باشد نیز جرح تلقی نمی‌شود چرا که فروشنده خانم ع. الف. می‌باشد در حالیکه دعاوی مورد ادعا فی ما بین گواه با ولی قهری وی می‌باشد و مضافا» اینکه آن گواه خود بعنوان شاهد بیع نامه را امضا کرده است و حداقل اینکه بعنوان مطلع اظهارات کاشف از واقع تلقی می‌گردد علاوه بر این دیگر گواه نیز بنام آقای ف. ص. که ایراد به رابطه خادمی و مخدومی عنوان‌شده است نیز موثر نیست زیرا رابطه خادمی و مخدومی از موارد جرح بشمار نیامده و علاوه بر اینک با توجه به انکار آن گواه و وکیل خریدار, مستندی که حاکی از رابطه استخدامی فی ما بین گواه با خریدار باشد ارائه نگردیده است. در خصوص دعوی بطلان وکالتنامه که به قسمت اخیر ماده ۶۸۳ قانون مدنی استناد گردیده است نیز دعوی وارد نیست چرا که وکالت اولیه به خریدار به تاریخ ۹۳ / ۱۲ / ۱۰ حاکی از تفویض کلیه اختیارات راجع به پلاک ثبتی مورد ترافع بوده و دلیلی بر عدم اعتبار آن ارائه نشده است آنچه که تحت عنوان دلیل انفساخ ادعا شده است مستند رسمی ۹۴ / ۲ / ۶ (ص ۴۷) تحت عنوان وکالتنامه موخر می‌باشد و با ادعا بر این امر که در مستند اخیر علاوه بر آقای م. ع. به شخص ثالث هم تفویض وکالت شده است وکالت اولیه را فاقد اعتبار اعلام نموده است ادعای مذکور وارد نیست زیرا وکالت عقد می‌باشد نه ایقاء در مستند ۹۴ / ۴ / ۶ ص ۴۷ پرونده صرفا «امضای آقای م. الف. بعنوان ولی قهری خانم ع. الف. درج‌شده است اما امضای آقای م. ع. و یا شخص ثالث درج نشده تا پس از ایجاب و قبول و در نتیجه عقد وکالت تشکیل گردد لذا مستند مذکور اصلا» عقد تلقی نمی‌شود تا موجب سلب اعتبار عقد وکالت مورخ ۹۳ / ۱۲ / ۱۰ تلقی شود علاوه بر این در ماده ۶۸۳ قانون مدنی انفساخ عقد وکالت را از جمله منوط به این امر مقرر نموده که مورد وکالت از بین برود یا عملی که منافی وکالت وکیل باشد توسط موکل انجام شود و در مستند رسمی ۹۴ / ۴ / ۶ اقدامی که در بر گیرنده موارد انفساخ عقد وکالت ۹۳ / ۱۲ / ۱۰ باشد از سوی موکل انجام نگرفته است حتی همان وکیل ابقا نیز شده است و اضافه کردن وکیل دیگر به همراه آن وکیل از موارد انفساخ عقد وکالت تلقی نمی‌شود هر چند مستند مذکور اصولا «عقد [وکالت] تلقی نمی‌شود تا اراده ضمنی به انفساخ عقد قبلی موضوعیت یابد بنابر مراتب فوق و با توجه به پاسخ استعلام ثبت حکم به محکومیت خواندگان خانم ع. الف. بعنوان مالک با سمت ولایت قهری خوانده دوم به تنظیم سند رسمی انتقال و تسلیم مبیع پلاک ثبتی … و پرداخت خسارات دادرسی در حق خواهان آقای م. ع. و حکم به بطلان دعاوی موضوع دادخواست ۹۴ / ۲ / ۲۸ صادرو اعلام می‌گردد رای صادره مستندا» به مواد ۱۰ , ۲۱۹ , ۲۲۳ قانون مدنی , ۲ , ۱۹۷ , ۱۹۸ , ۳۳۱ , ۳۳۶ , ۵۱۵ و ۵۱۹ قانون آئین دادرسی مدنی ظرف مهلت بیست روز پس از ابلاغ قابل تجدید نظر در محاکم تجدید نظر استان تهران است. 
. 
رئیس شعبه دوم دادگاه عمومی لواسانات - حسین شعبان زاده. رأی دادگاه تجدیدنظر استان. تجدیدنظرخواهی خانم ع. آ. با وکالت آقای م. آ. و با وکالت بعدی آقایان س. ض. ک. و س. ق. پ. بطرفیت آقای م. ع. با وکالت آقای م. ق. ن. و ب. ح. از دادنامه شماره ۰۰۱۹۵ مورخ ۹۴ / ۵ / ۴ شعبه محترم دوم دادگاه عمومی حقوقی لواسانات که مفادا متضمن محکومیت تجدیدنظرخواه به تنظیم سند رسمی انتقال و تسلیم مبیع پلاک ثبتی … بنام تجدیدنظر خوانده با احتساب خسارت دادرسی در وجه مشارالیه همچنین صدور حکم بر بطلان دعاوی مطروحه از ناحیه تجدیدنظر خواه به خواسته اعلام بطلان معامله موضوع مبایعه نامه ۹۳ / ۱۲ / ۱۰ و تایید انفساخ و ملغی اثر بودن وکالتنامه شماره … - ۹۳ / ۱۲ / ۱۰ بوده وارد و موجه نبوده و باهیچیک از جهات یاد شده در ماده ۳۴۸ قانون آئین دادرسی دادگاه‌های عمومی و انقلاب در امور مدنی منطبق نمی‌باشد و رای معترض عنه از حیث محتوی از مبانی استدلالی صحیح و متکی به ادله مثبته کافی اصدار و تنظیم یافته است و تجدیدنظر خواه و وکلاء محترم ایشان در این مرحله از رسیدگی دلالیل کافی و محکمه پسندی دال بر صوری بودن معامله منعقده بین متعاملین تقدیم نداشته و ادعای دیگر آنان مبنی بر باطل بودن معامله به جهت مجهول بودن ثمن غیرموجه می‌باشد زیرا ملاک در معلوم بودن ثمن آن است که در نزد طرفین معامله مشخص و معین باشد و در مانحن فیه به دلالت اظهارات طرفین در جلسه دادرسی و امارات و قرائن فراوان این امر نزد طرفین مجهول نبوده و معین بوده است علی ایحال دادگاه توجها به مراتب فوق مستندا به ماده ۳۵۸ از قانون مارالذکر ضمن رد تجدیدنظر خواهی دادنامه تجدیدنظر خواسته را عینا تایید می‌نماید. این رای قطعی است. 
. 
شعبه ۵۶ دادگاه تجدیدنظر استان تهران - مستشار و مستشار
. 
حسین آژیده - یوسف رمضانی
. 
. 
<#>
. رأی دادگاه بدوی. در خصوص دادخواست تقدیمی آقای ف. م. به طرفیت اداره منابع طبیعی شهرستان دماوند.، اداره ثبت اسناد و املاک دماوند به خواسته تقاضای رسیدگی و اعتراض به تقاضای ثبت اداره منابع طبیعی نسبت به پلاک ثبتی … اصلی و صدور حکم به ابطال تقاضای ثبت با این توضیح که خواهان اظهار داشته‌اند وفق مبایعه نامه عادی مبادرت به خریداری حدود ۶ هکتار در سال ۱۳۵۹ و تبدیل آن به باغ نموده و هرساله مبادرت به کشت و برداشت از ملک موصوف می‌نماید. اداره منابع طبیعی بدون توجه به مالکیت و سابقه تصرفات، تقاضای ثبت ملک مزبور را نموده‌اند. نظر به اینکه صدور اسناد مالکیت به نام دولت به نمایندگی از طرف منابع طبیعی در اجرای برگ تشخیص ملی شدن اراضی تقاضای ثبت نموده‌اند و اینکه خواهان می‌بایست ابتدائا در مراجع صالح نسبت به اعتراض به برگ تشخیص در خصوص ملی شدن اراضی اعتراض و متعاقبا به تقاضای ثبت اداره منابع طبیعی اعتراض نمایند، فلذا دعوی به کیفیت مطروحه قابلیت استماع نداشته و دادگاه مستندا به ماده ۲ قانون آیین دادرسی دادگاه‌های عمومی و انقلاب در امور مدنی قرار عدم استماع دعوی صادر و اعلام می‌نماید. رأی صادره ظرف بیست روز قابل تجدید نظرخواهی در دادگاه محترم تجدید نظراستان تهران می‌باشد. 
. 
دادرس دادگاه عمومی حقوقی شعبه دوم شهرستان دماوند - سید ابوالفضل سیادتی. رأی دادگاه تجدیدنظر استان. درخصوص تجدیدنظرخواهی آقای ف. م. به طرفیت تجدیدنظرخواندگان اداره منابع طبیعی وآبخیزداری شهرستان دماوندو اداره ثبت اسنادو املاک دماوندنسبت به دادنامه شماره ۴ مورخه ۹۴ / ۱ / ۱۷ شعبه دوم دادگاه عمومی حقوقی دماوندکه به موجب آن قرارعدم استماع صادرگردیده است دادگاه نظربه اینکه اقدام تجدیدنظرخوانده اداره منابع طبیعی دماونددرتقاضای ثبت به اعتبارملی اعلام داشتن قسمتی ازمحدوده پلاک ثبتی … اصلی وتکالیفی بوده که براساس ماده ۹ قانون افزایش بهره‌وری بخش کشاورزی و منابع طبیعی بوده و تا زمانی که وفق مقررات موضوعه نسبت به موضوع ملی بودن ونوعیت ملک ایرادو اعتراض صورت نگرفته وحکمی قطعی صادرنگردیده ادعا نسبت به تقاضاثبت مسموع نبوده لذانظربه مراتب فوق ونظربه اینکه دادنامه تجدیدنظرخواسته ازحیث رسیدگی ورعایت تشریفات وانطباق موردبا مقررات وفق موازین قانونی اصداریافته وازناحیه تجدیدنظرخواه ایرادواعتراض موجه ومستدلی که نقض دادنامه تجدیدنظرخواسته را ایجاب نمایدبه عمل نیامده وتجدیدنظرخواهی با هیچیک ازشقوق ماده ۳۴۸ قانون آیین دادرسی درامورمدنی انطباقی نداشته لهذا مستندا به ماده ۳۵۳ همان قانون ضمن رد تجدیدنظرخواهی دادنامه تجدیدنظرخواسته را تایید واستوار می‌نماید. رای صادره قطعی است. 
. 
شعبه ۷ دادگاه تجدیدنظر استان تهران - رئیس و مستشار
. 
امیر کوهکن - مهرداد محمودی یزدانی
. 
. 
<#>
. رأی دادگاه بدوی. درخصوص دعوای آقایان ۱ - س. ۲ - ر. الف. ۳ - م. ۴ - م. همگی م. با وکالت آقای م. ف. الف. بطرفیت آقایان ۱ - م. ۲ - س. ۳ - ر. ه. بخواسته صدور حکم منی بر تجویز تغییر شغل به انضمام کلیه خسارات دادرسی - نظر به اینکه اجاره‌نامه استنادی خواهانها مشمول قانون روابط موجر و مستاجر سال ۱۳۵۶ بوده ودر قانون مذبور مکلف نمودن موجر به موافقت با تغییر شغل پیش‌بینی‌نشده است و اساسا موضوع تغییر شغل به اراده و توافق موجر و مستاجر امکان‌پذیر می‌باشد بنابراین دادگاه دعوای خواهان را غیر وارد تشخیص و حکم به بطلان دعوای مطروحه صادر و اعلام می‌نماید رای صادره حضوری ظرف مدت ۲۰ روز پس ازابلاغ قابل تجدیدنظرخواهی در محاکم تجدیدنظر دادگستری استان تهران می‌باشد. 
. 
رئیس شعبه دهم دادگاه عمومی (حقوقی) تهران - حسین محمودزاده. رأی دادگاه تجدیدنظر استان. پیرامون تجدیدنظرخواهی آقایان و خانمها ۱ - م. ۲ - س. ۳ - ر. الف. ۴ - م. شهرت همگی م. با وکالت اقای م. ف. الف. بطرفیت اقایان و خانمها ۱ -م. ۲ - س. ۳ - ر. شهرت همگی غ. نسبت به دادنامه شماره ۶۹۵ - ۹۴ / ۸ / ۴ صادره از شعبه دهم دادگاه عمومی حقوقی تهران که مشتمل بر صدور حکم به بطلان دعوی تجدیدنظرخواهانها مبنی بر تجویز تغییر شغل درمورد اجاره می‌باشد با التفات به رسیدگیهای انجام‌شده و نحوه استدلال دادگاه بدوی و عدم انطباق خواسته با مقررات قانون روابط موجر و مستاجر مصوب ۱۳۵۶ فلذا دادنامه تجدیدنظرخواسته که بر این مبنا صادر گردیده خالی از اشکال و منقصت قانونی است این دادگاه مستندا به ماده ۳۵۸ قانون ائین دادرسی مدنی ضمن رد تجدیدنظرخواهی دادنامه مرقوم را تائید می‌نماید این رای قطعی است. 
. 
شعبه ۲۸ دادگاه تجدیدنظر استان تهران - رئیس و مستشار
. 
قاسم توکلی - رمضان نامدار
. 
. 
<#>
. رأی دادگاه بدوی. در خصوص دعوی آقای م. الف. به وکالت از آقای ق. ح. الف. به طرفیت آقایان ۱. الف. ۲. م. شهرتین م. با وکالت بعدی آقای ح. ط. ۳. ع. س. ۴. د. ع. م. ۵. ه. ۶. ب. شهرتین ح. ی ف. ۷. ز. ز. س. ج. به خواسته تأئید ابطال مبایعه نامه عادی مورخه ۸۰۶ - ۸۱ / ۱۲ / ۲۶ و ۱۵۴۰۳ - ۸۶ / ۹ / ۲۵ و ۰۰۴۴۳۴ - ۸۶ / ۱۱ / ۲۰ و ۹۲ / ۴ / ۲۰ و ۹۲ / ۶ / ۷ منعقده فیمابین خواندگان بجهت مستحق للغیر بودن موضوع معاملات و رد مال موضوع معاملات باطل به موکل و پرداخت خسارات دادرسی بشرح متن دادخواست تقدیمی دادگاه با توجه به مفاد دادخواست خواهان و مدارک و مستندات پیوست پرونده و اظهارات وکیل وی در جلسات دادرسی و لوایح تقدیمی و نیز مستفاد از دفاعیات وکیل خواندگان ردیفهای دوم و نیز خوانده ردیف سوم در جلسه دادرسی صرفنظر از صحت و سقم ادعای خواهان نظر به اینکه دعوی ابطال مبایعه نامه در مورد املاک مستحق للغیر فاقد وجاهت قانونی است و ابطال معاملات در صورتی صحیح است که بدوا «فروشندگان مالکیت داشته و تحت شرایط مستحدثه تقاضای ابطال را می‌نمایند به عبارت دیگر معامله در بدو امر صحیح بوده و پس از حدوث شرایط تقاضای ابطال را می‌نماید و حال آنکه در صورت مستحق للغیر بودن معاملات بدوا» بطلان داشته است لذا دعوی به کیفیت مطروحه قابلیت استماع نداشته به استناد ماده ۲ قانون آیین دادرسی مدنی قرار عدم استماع صادر و اعلام می‌گردد قرار صادره ظرف مهلت ۲۰ روز از تاریخ ابلاغ قابل تجدید نظر خواهی است. 
. 
رئیس شعبه اول دادگاه عمومی ملارد - داود محمودی. رأی دادگاه تجدیدنظر استان. تجدیدنظرخواهی آقای ق. ح. الف. با وکالت آقای م. الف. به طرفیت آقایان ۱ - م. ع. الف. س. ۲ - م. م. ۳ - الف. م. ۴ - ب. ح. ف. ۵ - ه. ح. ف. ۶ - د. ع. م. ۷ - خانم ز. ز. از دادنامه شماره ۴۰۰۵۰۴ … مورخ ۹۴ / ۵ / ۶ صادره از شعبه اول دادگاه عمومی حقوقی شهرستان م. که به موجب آن در مورد خواسته تجدیدنظرخواه به خواسته تأیید ابطال مبایعه نامه عادی بلحاظ عدم قابلیت استماع به کیفیت مطروحه قرار عدم استماع دعوی صادر گردیده است دادگاه با بررسی محتویات پرونده و استدلال مندرج در دادنامه مزبور و مفاد لایحه ضمیمه دادخواست تسلیمی تجدیدنظرخواه و پاسخ آن نظر به اینکه در این مرحله از رسیدگی از سوی تجدیدنظرخواه ایراد و اعتراض مؤثر و مدللی که موجب گسیختن دادنامه تجدیدنظرخواسته را ایجاب نماید اقامه نگردیده است و از لحاظ رعایت اصول و قواعد دادرسی و مبانی استنباط فاقد ایراد و اشکال اساسی می‌باشد وانگهی تجدیدنظرخواهی مطروح منطبق با هیچیک از شقوق مندرج در ماده ۳۴۸ قانون آئین دادرسی مدنی نمی‌باشد لذا با رد تجدیدنظرخواهی به استناد قسمت اول ماده ۳۵۳ همان قانون حکم به تأیید دادنامه تجدیدنظرخواسته صادر و اعلام می‌کند این رأی قطعی است. 
. 
شعبه ۵۰ دادگاه تجدیدنظر استان تهران - رئیس و مستشار
. 
محمد زیوری - داود شعبانلو
. 
. 
<#>
. رأی دادگاه بدوی. در این پرونده خواهان آقای س. س. دادخواستی به خواسته دستور فروش ملک مشاع با پلاک ثبتی … بخش یازده تهران به طرفیت خواندگان آقایان ح.، ح. و‌ی. و خانم ح. همگی با شهرت ع. ن. با وکالت آقای ب. س. ص. تقدیم داشته است، نظر به اینکه خوانده در جلسه دادرسی در دفاع بیان داشته که به نظریه واحد ثبتی مبنی بر غیر قابل افراز بودن اعتراض نموده است و در واقع ادعا دارد که ملک مشاع مورد ادعا قابلیت افراز را دارد و پرونده آن در شعبه ۱۱۶ دادگاه عمومی تهران مطرح رسیدگی می‌باشد و پاسخ استعلام از شعبه مذکور نیز حاکی از صحت ادعای وی دارد لذا تا قبل از قطعیت تصمیم واحد ثبتی، تقاضای دستور فروش قابلیت استماع ندارد و مستندا به ماده ۲ قانون آئین دادرسی مدنی قرار رد دعوی خواهان صادر و اعلام می‌گردد. رای صادره ظرف بیست روز قابل تجدیدنظرخواهی است. 
. 
رئیس شعبه ۱۲۴ دادگاه عمومی تهران - احمد قربانی قادی. رأی دادگاه تجدیدنظر استان. درخصوص تجدیدنظرخواهی اقای س. س. بطرفیت اقایان ۱ -ح. ۲ - ح. ۳ - ی. ۵ -خانم ح. شهرت جملگی ع. ن. نسبت به دادنامه شماره ۰۱۱۲۶ مورخ ۱۳۹۴ / ۹ / ۱۶ صادره از شعبه محترم ۱۲۴ دادگاه عمومی (حقوقی) تهران موضوع پرونده کلاسه ۰۲۸۲ که متضمن صدور قرار عدم استماع دعوای تجدیدنظرخواه (خواهان دعوای نخستین) بخواسته دستور فروش ملک مشاع دارای پلاک ثبتی … بخش یازده تهران به شرح مضبوط در دادنامه می‌باشد که با توجه به مجموع محتویات پرونده و امعان نظر در اوراق و منضمات ان، مفاد لایحه تجدیدنظرخواهی تجدیدنظرخواه، مفاد لایحه دفاعیه تجدیدنظرخوانده ردیف چهارم مدلول دادنامه تجدیدنظرخواسته تجدیدنظرخواهی وارد و موجه بنظر نمی‌رسد و به گونه‌ای نیست که اساس دادنامه را متزلزل و موجب بی اعتباری و نقض آن شود و جهات تجدیدنظرخواهی منطبق با هیچ‌یک از جهات منصوص در ماده ۳۴۸ از قانون آئین دادرسی مدنی مصوب ۱۳۷۹ / ۱ / ۲۱ نمی‌باشد علیهذا دادگاه باستناد ماده ۳۵۳ از قانون مرقوم ضمن رد اعتراض تجدیدنظرخواه دادنامه تجدیدنظرخواسته را تائیدو استوار می‌نماید رای صادره قطعی است. 
. 
شعبه ۲۸ دادگاه تجدیدنظر استان تهران - رئیس و مستشار
. 
قاسم توکلی - رمضان نامدار
. 
. 
<#>
. رأی دادگاه بدوی. درخصوص دعوی خانم ز. الف. به طرفیت آقای ع. ق. ح. به خواسته مطالبه وجه التزام تاخیر در انجام تعهد ازتاریخ ۹۳ / ۶ / ۱۱ لغایت ۹۳ / ۱۲ / ۱۳ به مبلغ ۱۸۲ / ۰۰۰ / ۰۰۰ ریال با احتساب خسارات دادرسی و تاریخ در تادیه، بدین توضیح که خوانده درتاریخ ۹۳ / ۳ / ۲۵ یک دستگاه آپارتمان مسکونی از خواهان خریداری و مقرر بوده که در تاریخ ۹۳ / ۶ / ۱۱ الباقی ثمن المعامله به مبلغ ۵۰۰ / ۰۰۰ / ۰۰۰ ریال را تحویل دهد و ملک را تحویل بگیرد و خوانده علی‌رغم تخلیه ملک و اعلام رسمی از طریق اظهارنامه حاضربه پرداخت وجه نبوده است و در بند ۵ - ۶ قرارداد شرط شده چنانچه هریک از طرفین به تعهد خود عمل ننمایند مکلف است روزانه یک‌میلیون ریال پرداخت نماید و درجلسه دادرسی آقای ر. خ. به وکالت از خوانده وارد دعوی شده و ماحصل دفاعیات ایشان این است خواهان ادعای خیار غبن داشته و ملک را حاضر به تحویل نبوده ودعوی خواهان رد شده است وموکل من آماده پرداخت تتمه ثمن بوده و به محض دریافت کلید آپارتمان وجه را نیزپرداخت نموده است. دادگاه نظربه اینکه حسب بارنامه و شهادت شهود خواهان منزل مسکونی را قبل از موعد تخلیه نموده و اسباب‌کشی کرده است و اظهار نامه نیز قبل از موعد تحویل به خوانده ارسال و آمادگی خود را به تحویل مبیع در قبال تتمه ثمن اعلام نموده است و اگرچه خواهان قبل از موعد تحویل و تخلیه ملک ادعایی از جهت فسخ یا خیار غبن داشته است با رد دعوی ایشان با انصراف از این امر تقاضای با ارسال اظهارنامه مطالبه ثمن نموده است و اگرچه خوانده طی چکهای تضمینی ارائه‌شده اعلام داشته که وجوه ایشان آماده بوده و اظهارنامه برای خواهان داده است خوانده می‌توانست وجه آن را به حساب خواهان تودیع و یا به صندوق دادگستری تودیع نماید که چنین ننموده است و بنظرمی رسد که باتوجه به قرائن و امارات خوانده صرفا وانمود نموده که آمادگی جهت پرداخت وجه رادارد لذا دادگاه مستندا به بند ۵ - ۶ قرارداد و مواد ۲۳۰ و ۱۰ قانون مدنی و ۵۲۲ و ۵۱۹ و ۱۹۸ قانون آئین د ادرسی مدنی دعوی خواهان را محمول بر صحت تشخیص وحکم به محکومیت خوانده بپرداخت ۱۸۲ / ۰۰۰ / ۰۰۰ ریال بابت وجه التزام تاخیر درپرداخت ثمن با احتساب خسارت دادرسی و تاخیر در تادیه وجه ازتاریخ تقدیم دادخواست ۹۴ / ۴ / ۲۱ لغایت زمان وصول آن صادر و اعلام می‌دارد رای صادره حضوری و ظرف ۲۰ روز ازتاریخ ابلاغ قابل تجدید نظردر محاکم تجدید نظراستان تهران می‌باشد. 
. 
رئیس شعبه ۲۱۶ دادگاه حقوقی تهران - مرتضی مجرد. رأی دادگاه تجدیدنظر استان. درخصوص تجدیدنظرخواهی تجدیدنظرخواه به طرفیت تجدیدنظرخوانده نسبت به دادنامه شماره ۸۲۰ / ۹۴ صادره از شعبه ۲۱۶ دادگاه عمومی حقوقی تهران که به موجب آن حکم به محکومیت تجدیدنظرخواه به شرح دادنامه تجدیدنظرخواسته صادر گردیده است دادگاه اعتراض معترض را وارد ندانسته زیرا دادنامه تجدیدنظرخواسته براساس محتویات پرونده و دلایل و مدارک ابرازی صحیحا و مطابق مقررات قانونی و خالی از هرگونه اشکال صادر شده و تجدیدنظرخواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه راایجاب نماید ابراز ننموده و لایحه اعتراضیه متضمن جهت موجه نیست و تجدیدنظرخواهی با هیچیک از شقوق ماده ۳۴۸ قانون آئین دادرسی مدنی مطابقت ندارد لذا دادگاه ادعای تجدیدنظرخواه را وارد و محمول بر صحت تشخیص نداده و دادنامه مورد اعتراض را منطبق با مقررات و اصول دادرسی می‌داند مستندا به ماده ۳۵۸ قانون آئین دادرسی مدنی ضمن رد درخواست تجدیدنظرخواهی دادنامه تجدیدنظرخواسته را عیناتائید می‌نماید. رای صادره قطعی است. 
. 
شعبه ۱۳ دادگاه تجدیدنظر استان تهران - رئیس و مستشار
. 
​سیدابوالفضل حجازی فر - سیدمحسن قاضی
. 
. 
<#>
. رأی دادگاه بدوی. در خصوص دادخواست آقایان ع. ن. و ب. ع. د. با وکالت آقای ع. ر. وخانم ف. ر. به طرفیت آقایان ج. الف. با وکالت آقایان دکتر الف. الف. و س. ر. و آقایان غ. و. و م. س. مبنی بر خواسته صدور حکم به فسخ قرارداد اجاره و تخلیه عین مستاجره به انضمام کلیه خسارات و هزینه‌های دادرسی -دادگاه با توجه به اوراق و محتویات پرونده و با ملاحظه دادخواست خواهان‌ها با این توضیح که موکلین برابر سند قطعی شماره … مالک پلاک ثبتی شماره … مفروز از ۹۹۴ فرعی از همان پلاک ثبتی بخش ۱۱ تهران مشتمل بر شش‌دانگ یک باب مغازه می‌باشند برابر قرارداد اجاره شماره … سرقفلی ملک موصوف به خوانده ردیف اول واگذار گردیده که به حکایت انتقال به غیر و تغییر شغل در دادخواست خواستار تخلیه مورد اجاره می‌باشند که در ادامه دادگاه جهت بررسی موضوع وقت دادرسی تعیین که وکیل خواهان‌ها در جلسه اول دادرسی جهت تخلیه را تنها تغییر شغل مطرح نموده و در ادامه وکیل خوانده ردیف اول دفاعیات خود را طی لایحه شماره ۱۶۸۷ مورخ ۱۳۹۳ / ۱۲ / ۴ دفاعا «بیان نموده‌اند که شغل‌های مانند پوشاک فروشی و فرش فروشی عرفا» در یک رده و صنف محسوب می‌شوند و تغییر شغل محسوب نمی‌گردد چون شغل مشابه‌ای می‌باشد دادگاه با عنایت به جمیع جهات مضبوط در پرونده از جمله تامین دلیل اخذ شده از سوی شعبه ۵۴ شورای حل اختلاف مجتمع شماره ۲ مورخ ۱۳۹۱ / ۹ / ۲۸ که حکایت از فرش فروشی مغازه متنازع‌فیه را داشته ثانیا «ملاحظه قرارداد و رابطه استیجاری آقای ج. ع. وآقای الف. که روابط استیجاری طرفین را ثابت نموده و مبایعه‌نامه مالک اولیه با خواهان‌ها و همچنین استعلام ثبتی شماره ۷۶۵۰۳ مورخ ۱۳۹۳ / ۱۲ / ۱۱ که حکایت از مالکیت خواهان‌های مذکور را داشته لذا با توجه به اینکه اتحادیه اصناف شغل پوشاک فروشی و اتحادیه اصناف شغل فرش فروشی به صورت علیحده بوده و شغل‌هایی را می‌توان مشابه قلمداد نمود که دارای یک اتحادیه اصناف باشند لذا دفاعیات غیرموثر وکیل محترم خوانده ردیف اول به نظردادگاه -تخلف مستاجر محرز بوده و شرایط تخلیه جمع و موانع مفقود-چرا که صراحتا» در اجاره‌نامه تنظیمی شغل پوشاک فروشی انشاء شده و توافقی متعاقبا " از سوی مستاجر ردیف اول با دیگران نسبت به نظر و توافق مالک اصلی ارائه نشده علی ایحال دادگاه دعوی خواهان‌ها را صحیح و ثابت دانسته و مستندا به بند ۷ از ماده ۱۴ قانون روابط موجر و مستاجر مصوب ۱۳۵۶ و مواد ۵۱۹ قانون آیین دادرسی مدنی حکم به محکومیت خواندگان به تخلیه عین مستاجره و تحویل آن به خواهان‌ها و همچنین پرداخت خسارت دادرسی اعم از هزینه دادرسی برابر با نرخ و تعرفه دولتی و همچنین حق‌الوکاله وکیل برابر با تعرفه رسمی در حق خواهان‌ها صادر و اعلام می‌دارد رای صادره نسبت به خوانده ردیف اول حضوری و نسبت به مابقی خواندگان غیابی و ظرف بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان می‌باشد و نسبت مابقی خواندگان ظرف بیست روز از تاریخ ابلاغ قابل واخواهی در همین دادگاه بوده و پس از انقضاء مهلت واخواهی ظرف بیست روز قابل تجدیدنظرخواهی در محاکم تجدیدنظر استان می‌باشد. 
. 
علیرضا پورآقابالا - دادرس شعبه ۵۰ دادگاه عمومی حقوقی تهران. رأی دادگاه تجدیدنظر استان. درباره تجدیدنظرخواهی آقای ج. الف. با وکالت آقای س. ر. به طرفیت آقایان ع. ن. و ب. ع. د. با وکالت بعدی آقای ع. ر. و خانم ف. ر. نسبت به دادنامه شماره ۶۴۳ مورخ ۱۳۹۳ / ۱۲ / ۱۶ شعبه محترم ۵۰ دادگاه عمومی حقوقی تهران که متضمن صدور حکم به محکومیت خواندگان اصلی به تخلیه عین مستاجره و تحویل آن به خواهان‌های اصلی به انضمام پرداخت خسارات دادرسی و البته در مورد تجدیدنظرخواه حضوری و نسبت به سایرین غیابی می‌باشد با توجه به اینکه مالکیت خواهان‌های محترم اصلی برابر اسناد انتقالی ابرازی در تاریخ ۱۳۹۲ / ۳ / ۲۸ تحقق‌یافته و در زمان وقوع بیع منظور و مطابق مفاد سند مربوطه راجع به کیفیت و وضعیت مورد معامله، خریداران اطلاع کامل از آن شرایط ملک داشته‌اند و نظر به اینکه با وصف تغییر شغل قبلی مورد اجاره در زمان مالکین سابق و عدم تعرض آنان بدان حق ایجاد شده برای مالک سابق قابلیت انتقال را به مالک جدید دارا نیست چه حق فسخ ناشی از تخلف مستاجر به لحاظ تغییر شغل از جمله حقوق دینی است و صرفا در فرضی قابلیت انتقال داشته که موجر و مالک آن را به مالک جدید انتقال دهد که در مانحن فیه پس از تحقق تغییر قبلی و قدمت آن در سالیان متمادی و عدم درج موضوع در مبایعه‌نامه منظور دلیلی بر آن انتقال وجود ندارد لذا با عنایت به اینکه صورت‌جلسه کارشناسی شورای حل اختلاف نیز مربوط به مورخ ۱۳۹۱ / ۹ / ۲۸ و مقدم به سند انتقال ملک به تجدیدنظرخواندگان محترم می‌باشد بنابراین به نظر تخلفی در زمان مالکیت جدید خواهان محترم اصلی از سوی تجدیدنظرخواه صورت نگرفته و شرایط مقرر در بند ۷ ماده ۱۴ قانون روابط موجر و مستاجر مصوب ۵۶ فراهم نگردیده مالا چون مبانی دادنامه اصداری با این مدرک همسویی ندارد لاجرم دادگاه به استناد ماده ۳۵۸ از قانون آئین دادرسی مدنی دادنامه مذکور را نقض و آنگاه به اعتبار فقدان دلیل اثباتی در قبال خواسته تقدیمی تجدیدنظرخواندگان محترم حکم بر بطلان آن صادر و اعلام می‌نماید. این رای قطعی است. 
. 
رئیس شعبه ۴۹ دادگاه تجدیدنظر استان تهران مستشار دادگاه
. 
علیرضا صداقتی یوسف یعقوبی محمود آبادی
. 
. 
<#>
. رأی دادگاه بدوی. درخصو ص دادخواست تقدیمی خواهان خانم ن. ب. با وکالت آقایان م. الف. و م. م. به طرفیت خواندگان به اسامی شرکت تعاونی مسکن پرسنل گ. و آقای الف. و. و خانم م. ع. و خانم ز. ح. ع. الف. الف. ف. به خواسته تسلیم مبیع (تحویل مورد معامله) مالی غیر منقول مقوم به مبلغ ۵۱ / ۰۰۰ / ۰۰۰ ریال و اثبات وقوع بیع (ثبت معامله مورددعوی درشرکت تعاونی مسکن پرسنل گ.) مقوم به مبلغ ۵۱ / ۰۰۰ / ۰۰۰ ریال و مطالبه خسارات دادرسی و نیز دادخواست تقابل خانم ز. ح. ع. الف. الف. ف. به طرفیت خوانده خانم ن. ب. به خواسته تأیید فسخ قرارداد مقوم به مبلغ ۵۱ / ۰۰۰ / ۰۰۰، خلاصه خواسته خواهان اصلی چنین است که تعاونی مسکن پرسنل گ. آپارتمان‌هایی را دریک قطعه زمین از ۱۱۶ اصلی اراضی … بخش ۱۱ تهران احداث نموده و یک باب آپارتمان درطبقه نهم واحدجنوبی پلاک … به مساحت ۱۲۵ متر به انضمام انباری و پارکینگ را به خوانده دوم که عضو تعاونی بوده واگذاری می‌نماید نامبرده نیز ملک مزبوررا به خوانده سوم و ایشان به خوانده ردیف ۴ انتقال می‌دهد و علی‌رغم گذشت ۷ سال خوانده تاکنون نسبت به تحویل مبیع و انجام تعهدات خو د اقدام نکرده لذا تقاضای صدورحکم به شرح ستون خواسته را دارد. خواهان تقابل نیز اعلام نموده ملک را به خواهان اصلی فروخته ولی مقرر بوده که درتاریخ ۸۶ / ۷ / ۲۵ مابقی ثمن به مبلغ یکصد میلیون تومان پرداخت شود که درموعد مقرر پرداخت‌نشده و از دفترخانه مربوطه نیز گواهی عدم حضور خریدار دریافت شده و مقرربوده با پرداخت الباقی ثمن وکالتنامه‌ای دراین مورد تنظیم شود و النهایه چون خریدار قادر به انجام تعهدات نبوده مقررشدکه با مراجعه به تعاونی قرارداد فسخ خود که از این امرنیز امتناع نموده است خواندگان ردیف دوم و سوم درجلسه دادگاه حاضر شده و اعلام داشته‌اند که ملک رابه دیگری فروخته‌اند. نماینده شرکت تعاونی نیر علی‌رغم ابلاغ قانونی اخطاریه دادگاه حاضر نشده و لایحه‌ای ارسال نکرده است. لذا باعنایت به مراتب فوق و مجموع اوراق و محتویات پرونده اولا- درخصوص تایید فسخ قراردادنظر به این‌که به موجب شرط ضمن عقد و قرارداد استنادی، طرفین کلیه خسارات مربوطه را اسقاط نموده‌اند و درخصوص تاخیر درپرداخت ثمن به نفع فروشنده حق فسخی درج نگردیده و توافقی مبنی برانحلال قرارداد و اقاله آن بین طرفین محقق نگردیده است لذا به این جهات دعوی فوق راثابت ندانسته حکم به بطلان آن را صادر و اعلام می‌نماید. ثانیا - درخصوص خواسته تسلیم مبیع و اثبات مالکیت و ثبت آن دردفتر تعاونی نظربه این‌که مطابق پاسخ استعلام ثبتی به شماره ۵۴۵۲۲ - ۹۳ / ۹ / ۴ پلاک ثبتی متنازع فیه درمالکیت ستاد اجرایی (فرمان امام ره) می‌باشد و بنابرظاهر هیچ‌یک ازخواندگان رسما مالکیتی بررقبه مزبور ندارد و دعوی فوق نیز علیه مالک رسمی به منظور رعایت حق دفاع مطرح نگردیده است و خواندگان نیز به لحاظ عدم مالکیت قادربه تسلیم رقبه فوق به خواهان نمی‌باشند ودعوی مطروحه به جهات فوق قابل اجابت و رسیدگی نبوده قرارعدم استماع آن را صادر و اعلام می‌نماید. رأی صادره ظرف ۲۰ روزازتاریخ ابلاغ قابل تجدیدنظر خواهی دردادگاه تجدیدنظر استان تهران می‌باشد. 
. 
رییس شعبه ۱۰۴ دادگاه عمومی حقوقی تهران - محمود شیروانی راد. رأی دادگاه تجدیدنظر استان. خانم ن. ب. نسبت به دادنامه شماره ۹۳۰۱۱۲۳ مورخه ۹۳ / ۱۲ / ۲۵ صادره از شعبه محترم ۱۰۴ دادگاه عمومی حقوقی تهران که به موجب آن خواسته تحویل مبیع و اثبات وقوع بیع ثبت معامله در شرکت تعاونی مسکن پرسنل گ. منتهی به صدور قرار عدم استماع گردیده است تجدیدنظر خواهی نموده‌اند دادگاه با بررسی جامع اوراق و محتویات پرونده دفاع و ایراد موثری که باعث بی اعتباری دادنامه تجدیدنظر خواسته را فراهم نماید و منطبق با شقوق مختلف ماده ۳۴۸ قانون آیین دادرسی دادگاه‌های عمومی و انقلاب در امور مدنی باشد بعمل نیامده است و از حیث رعایت تشریفات دادرسی و استنباط قضایی بر رسیدگی دادگاه نخستین منقصت قانونی مترتب نیست زیرا به دلالت استعلام ثبتی شماره ۵۴۵۲۲ مورخه ۹۳ / ۹ / ۴ پلاک ثبتی مذکور در مالکیت ستاد اجرایی فرمان حضرت امام (ره) قرار دارد صرفنظر از اینکه مالک رسمی پلاک مذکور طرف دعوی قرار نگرفته که در استدلال دادگاه محترم به درستی قید گردیده اساسا تحویل ملک به غیر مالک رسمی وجاهت قانونی ندارد بنابراین دادگاه با استناد به ماده ۳۵۳ قانون صدرالذکر ضمن رد تجدیدنظر خواهی دادنامه تجدیدنظر خواسته را تایید می‌نماید رای صادره قطعی است. 
. 
شعبه ۸ دادگاه تجدیدنظر استان تهران - مستشار و مستشار
. 
علی‌اکبر شریعت - عباس مؤذن
. 
. 
<#>
. رأی دادگاه بدوی. رای دادگاه
. 
در خصوص دعوی س. م. م. با وکالت د. گ. الف. ج. و ر. ک. به طرفیت خواندگان ع. الف. م. ن. و ف. م. و م. الف. به خواسته‌ی ابطال سند شماره … مورخ ۹۱ / ۵ / ۲۵ و محکومیت خواندگان به حضور در یکی از دفاتر اسناد رسمی و تنظیم سند انتقال قعی سه دانگ از شش‌دانگ پلاک ثبتی … فرعی از … اصلی بخش ۱۱ تهران با کلیه ملحقات و منضمات آن و تقاضای صدوردستور موقت مبنی بر منع قفل و انتقال سه دانگ مشاعی از پلاک ثبتی مذکور به انضمام خسارت دادرسی که وکلای خواهان جهت اثبات ادعای خویش وکالتا «تصویر مصدق مبایعه نامه مورخ ۷۱ / ۶ / ۲۱ تصویر مصدق وکالتنامه … مورخ ۷۱ / ۶ / ۲۲ دفتر ۱۳۷ تهران تصویر مصدق اقرار نامه ۷۴ / ۹ / ۸ تصویر مصدق صلح‌نامه مورخ ۸۷ / ۵ / ۲۲ پرونده مختومه کلاسه ۷۵ / ۱۰۵۷ / ۸۲ و ۸۸۰۲۰۱ شعبه ۱۰۵۷ دادگاه محترم عمومی تهران که حالیه تحت کلاسه ۸۷۰۰۴۲ در شعبه دوم اجرای احکام ویژه کارکنان دولت است ارایه کرده‌اند و خواسته خویش را ایگونه بیان کرده‌اند که ۱ - خوانده ردیف اول طی مبایعه نامه عادی مورخ ۷۱ / ۶ / ۲۱ سه دانگ مشاع از شش‌دانگ یک قطعه زمین به مساحت ۳۰۳۰ متر مربع به پلاک ثبتی … فرعی از … اصلی بخش ۱۱ تهران را به موکل و خوانده ردیف دوم بالمناقصه واگذار می‌نماید، سپس وکالتنامه رسمی به شماره … مورخ ۷۱ / ۶ / ۲۲ تنظیمی در دفتر شماره … تهران را تنظیم و کلیه اختیارات لازم جهت انجام تشریفات نقل و انتقال نسبت به مورد معامله را به موکل تفویض می‌نماید ۲ - خوانده ردیف دوم حسب صلحنامه مورخ ۸۷ / ۵ / ۲۲ کل سهمی خود را از مورد معامله را به موکل به صلح قطعی واگذار می‌نماید ۳ - خوانده ردیف اول در شعبه هشتم دادگاه انقلاب بر مالکیت موکل نسبت به سه دانگ پلاک ثبتی مذبور تاکید کرده دادنامه مورخ ۷۴ / ۹ / ۸ دائر بر مالکیت موکل و انتقال مبیع از طرف خوانده ردیف اول به موکل را اظهار و اعلام داشته است و حسب پاسخ استعلام اداره ثبت اسناد و املاک شمیران به شماره … مورخ ۹۱ / ۹ / ۱ خوانده ردیف اول سه دانگ مشاعی پلاک ثبتی مذکور را طی سند شماره … مورخ ۹۱ / ۵ / ۲۵ دفتر خانه … تهران به خوانده ردیف سوم منتقل نموده است لذا تقاضای حکم شایسته مورد استدعاست خواندگان نیز دفاعیات خویش را به شرح صورت مجلس لایحه اظهار نمودند دادگاه از توجه به محتویات پرونده ملاحظه می‌گردد بدوا» طی دادنامه ۷۳۶ مورخ ۹۲ / ۷ / ۲ به لحاظ عدم ارایه اصول اسناد قرار ابطال دادخواست صادر که قرار مذکور طی دادنامه شماره ۱۳۶۹ مورخ ۹۲ / ۱۰۱۴ صادره از شعبه ده دادگاه تجدید نظر نقض و پرونده جهت رسیدگی ماهوی به این شعبه ارسال می‌گردد دادگاه صرف‌نظر از محتویات پرونده و اینکه حسب مطالعه به عمل آمده از پرونده کلاسه شعبه ۱۰۵۷ و اینکه وکلای خواهان‌ها با وصف ابلاغ نسبت به ارایه اصول اسناد وفق ماده ۹۶ ق. آ. د. م اقدام ننموده‌اند نظر به این‌که مستند دعوی خواهان سند صلح عادی می‌باشد مورخ ۸۷ / ۵ / ۲۲ پیوست پرونده بوده و با توجه به اینکه که در نقاطی که اداره ثبت اسناد و املاک و دفاتر اسناد رسمی موجود بوده ثبت صلح‌نامه و هبه نامه و شرکت نامه اجباری می‌باشد و سندی که مطابق ماده ۴۷ قانون ثبت اسناد و املاک به ثبت نرسید در هیچ‌یک از ادارات و محاکم قابل پذیرش نمی‌باشد و در ما نحن فیه نیز مستند دعوی سند عادی صلح می‌باشد که رسمیت نیافته و تنفیذ نیز نگردیده و مادام که سند مذکور در دفاتر رسمی به ثبت نرسد در محاکم پذیرفته نخواهد بود بنابر این دادگاه دعوی مطروحه مذکور را به کیفیت معنونه قابل استماع خواسته مستندا " به ماده ۲ قانون آیین دادرسی مدنی و مواد ۴۶ و ۴۷ و ۴۸ قانون ثبت اسناد و املاک قرار رد دعوی خواهان صادر و اعلام می‌گردد. رای صادره ظرف مهلت بیست روز از تاریخ ابلاغ قابل تجدیدنظر خواهی در محاکم شعبه تجدید نظر استان تهران می‌باشد. 
. 
دادرس شعبه ۴۷ دادگاه عمومی حقوقی تهران
. 
علی‌اصغر صفاری
. 
رای دادگاه
. 
در خصوص دعوی س. م. م. با وکالت د. گ. الف. ج. و ر. ک. به طرفیت خواندگان ع. الف. م. ن. و ف. م. و م. الف. به خواسته‌ی ابطال سند شماره … مورخ ۹۱ / ۵ / ۲۵ و محکومیت خواندگان به حضور در یکی از دفاتر اسناد رسمی و تنظیم سند انتقال قعی سه دانگ از شش‌دانگ پلاک ثبتی … فرعی از … اصلی بخش ۱۱ تهران با کلیه ملحقات و منضمات آن و تقاضای صدوردستور موقت مبنی بر منع قفل و انتقال سه دانگ مشاعی از پلاک ثبتی مذکور به انضمام خسارت دادرسی که وکلای خواهان جهت اثبات ادعای خویش وکالتا «تصویر مصدق مبایعه نامه مورخ ۷۱ / ۶ / ۲۱ تصویر مصدق وکالتنامه … مورخ ۷۱ / ۶ / ۲۲ دفتر ۱۳۷ تهران تصویر مصدق اقرار نامه ۷۴ / ۹ / ۸ تصویر مصدق صلح‌نامه مورخ ۸۷ / ۵ / ۲۲ پرونده مختومه کلاسه ۷۵ / ۱۰۵۷ / ۸۲ و ۸۸۰۲۰۱ شعبه ۱۰۵۷ دادگاه محترم عمومی تهران که حالیه تحت کلاسه ۸۷۰۰۴۲ در شعبه دوم اجرای احکام ویژه کارکنان دولت است ارایه کرده‌اند و خواسته خویش را ایگونه بیان کرده‌اند که ۱ - خوانده ردیف اول طی مبایعه نامه عادی مورخ ۷۱ / ۶ / ۲۱ سه دانگ مشاع از شش‌دانگ یک قطعه زمین به مساحت ۳۰۳۰ متر مربع به پلاک ثبتی … فرعی از … اصلی بخش ۱۱ تهران را به موکل و خوانده ردیف دوم بالمناقصه واگذار می‌نماید، سپس وکالتنامه رسمی به شماره … مورخ ۷۱ / ۶ / ۲۲ تنظیمی در دفتر شماره … تهران را تنظیم و کلیه اختیارات لازم جهت انجام تشریفات نقل و انتقال نسبت به مورد معامله را به موکل تفویض می‌نماید ۲ - خوانده ردیف دوم حسب صلحنامه مورخ ۸۷ / ۵ / ۲۲ کل سهمی خود را از مورد معامله را به موکل به صلح قطعی واگذار می‌نماید ۳ - خوانده ردیف اول در شعبه هشتم دادگاه انقلاب بر مالکیت موکل نسبت به سه دانگ پلاک ثبتی مذبور تاکید کرده دادنامه مورخ ۷۴ / ۹ / ۸ دائر بر مالکیت موکل و انتقال مبیع از طرف خوانده ردیف اول به موکل را اظهار و اعلام داشته است و حسب پاسخ استعلام اداره ثبت اسناد و املاک شمیران به شماره … مورخ ۹۱ / ۹ / ۱ خوانده ردیف اول سه دانگ مشاعی پلاک ثبتی مذکور را طی سند شماره … مورخ ۹۱ / ۵ / ۲۵ دفتر خانه … تهران به خوانده ردیف سوم منتقل نموده است لذا تقاضای حکم شایسته مورد استدعاست خواندگان نیز دفاعیات خویش را به شرح صورت مجلس لایحه اظهار نمودند دادگاه از توجه به محتویات پرونده ملاحظه می‌گردد بدوا» طی دادنامه ۷۳۶ مورخ ۹۲ / ۷ / ۲ به لحاظ عدم ارایه اصول اسناد قرار ابطال دادخواست صادر که قرار مذکور طی دادنامه شماره ۱۳۶۹ مورخ ۹۲ / ۱۰۱۴ صادره از شعبه ده دادگاه تجدید نظر نقض و پرونده جهت رسیدگی ماهوی به این شعبه ارسال می‌گردد دادگاه صرف‌نظر از محتویات پرونده و اینکه حسب مطالعه به عمل آمده از پرونده کلاسه شعبه ۱۰۵۷ و اینکه وکلای خواهان‌ها با وصف ابلاغ نسبت به ارایه اصول اسناد وفق ماده ۹۶ ق. آ. د. م اقدام ننموده‌اند نظر به این‌که مستند دعوی خواهان سند صلح عادی می‌باشد مورخ ۸۷ / ۵ / ۲۲ پیوست پرونده بوده و با توجه به اینکه که در نقاطی که اداره ثبت اسناد و املاک و دفاتر اسناد رسمی موجود بوده ثبت صلح‌نامه و هبه نامه و شرکت نامه اجباری می‌باشد و سندی که مطابق ماده ۴۷ قانون ثبت اسناد و املاک به ثبت نرسید در هیچ‌یک از ادارات و محاکم قابل پذیرش نمی‌باشد و در ما نحن فیه نیز مستند دعوی سند عادی صلح می‌باشد که رسمیت نیافته و تنفیذ نیز نگردیده و مادام که سند مذکور در دفاتر رسمی به ثبت نرسد در محاکم پذیرفته نخواهد بود بنابر این دادگاه دعوی مطروحه مذکور را به کیفیت معنونه قابل استماع خواسته مستندا " به ماده ۲ قانون آیین دادرسی مدنی و مواد ۴۶ و ۴۷ و ۴۸ قانون ثبت اسناد و املاک قرار رد دعوی خواهان صادر و اعلام می‌گردد. رای صادره ظرف مهلت بیست روز از تاریخ ابلاغ قابل تجدیدنظر خواهی در محاکم شعبه تجدید نظر استان تهران می‌باشد. 
. 
دادرس شعبه ۴۷ دادگاه عمومی حقوقی تهران
. 
علی‌اصغر صفاری. رأی دادگاه بدوی. رای دادگاه
. 
در خصوص دعوی س. م. م. با وکالت د. گ. الف. ج. و ر. ک. به طرفیت خواندگان ع. الف. م. ن. و ف. م. و م. الف. به خواسته‌ی ابطال سند شماره … مورخ ۹۱ / ۵ / ۲۵ و محکومیت خواندگان به حضور در یکی از دفاتر اسناد رسمی و تنظیم سند انتقال قعی سه دانگ از شش‌دانگ پلاک ثبتی … فرعی از … اصلی بخش ۱۱ تهران با کلیه ملحقات و منضمات آن و تقاضای صدوردستور موقت مبنی بر منع قفل و انتقال سه دانگ مشاعی از پلاک ثبتی مذکور به انضمام خسارت دادرسی که وکلای خواهان جهت اثبات ادعای خویش وکالتا «تصویر مصدق مبایعه نامه مورخ ۷۱ / ۶ / ۲۱ تصویر مصدق وکالتنامه … مورخ ۷۱ / ۶ / ۲۲ دفتر ۱۳۷ تهران تصویر مصدق اقرار نامه ۷۴ / ۹ / ۸ تصویر مصدق صلح‌نامه مورخ ۸۷ / ۵ / ۲۲ پرونده مختومه کلاسه ۷۵ / ۱۰۵۷ / ۸۲ و ۸۸۰۲۰۱ شعبه ۱۰۵۷ دادگاه محترم عمومی تهران که حالیه تحت کلاسه ۸۷۰۰۴۲ در شعبه دوم اجرای احکام ویژه کارکنان دولت است ارایه کرده‌اند و خواسته خویش را ایگونه بیان کرده‌اند که ۱ - خوانده ردیف اول طی مبایعه نامه عادی مورخ ۷۱ / ۶ / ۲۱ سه دانگ مشاع از شش‌دانگ یک قطعه زمین به مساحت ۳۰۳۰ متر مربع به پلاک ثبتی … فرعی از … اصلی بخش ۱۱ تهران را به موکل و خوانده ردیف دوم بالمناقصه واگذار می‌نماید، سپس وکالتنامه رسمی به شماره … مورخ ۷۱ / ۶ / ۲۲ تنظیمی در دفتر شماره … تهران را تنظیم و کلیه اختیارات لازم جهت انجام تشریفات نقل و انتقال نسبت به مورد معامله را به موکل تفویض می‌نماید ۲ - خوانده ردیف دوم حسب صلحنامه مورخ ۸۷ / ۵ / ۲۲ کل سهمی خود را از مورد معامله را به موکل به صلح قطعی واگذار می‌نماید ۳ - خوانده ردیف اول در شعبه هشتم دادگاه انقلاب بر مالکیت موکل نسبت به سه دانگ پلاک ثبتی مذبور تاکید کرده دادنامه مورخ ۷۴ / ۹ / ۸ دائر بر مالکیت موکل و انتقال مبیع از طرف خوانده ردیف اول به موکل را اظهار و اعلام داشته است و حسب پاسخ استعلام اداره ثبت اسناد و املاک شمیران به شماره … مورخ ۹۱ / ۹ / ۱ خوانده ردیف اول سه دانگ مشاعی پلاک ثبتی مذکور را طی سند شماره … مورخ ۹۱ / ۵ / ۲۵ دفتر خانه … تهران به خوانده ردیف سوم منتقل نموده است لذا تقاضای حکم شایسته مورد استدعاست خواندگان نیز دفاعیات خویش را به شرح صورت مجلس لایحه اظهار نمودند دادگاه از توجه به محتویات پرونده ملاحظه می‌گردد بدوا» طی دادنامه ۷۳۶ مورخ ۹۲ / ۷ / ۲ به لحاظ عدم ارایه اصول اسناد قرار ابطال دادخواست صادر که قرار مذکور طی دادنامه شماره ۱۳۶۹ مورخ ۹۲ / ۱۰۱۴ صادره از شعبه ده دادگاه تجدید نظر نقض و پرونده جهت رسیدگی ماهوی به این شعبه ارسال می‌گردد دادگاه صرف‌نظر از محتویات پرونده و اینکه حسب مطالعه به عمل آمده از پرونده کلاسه شعبه ۱۰۵۷ و اینکه وکلای خواهان‌ها با وصف ابلاغ نسبت به ارایه اصول اسناد وفق ماده ۹۶ ق. آ. د. م اقدام ننموده‌اند نظر به این‌که مستند دعوی خواهان سند صلح عادی می‌باشد مورخ ۸۷ / ۵ / ۲۲ پیوست پرونده بوده و با توجه به اینکه که در نقاطی که اداره ثبت اسناد و املاک و دفاتر اسناد رسمی موجود بوده ثبت صلح‌نامه و هبه نامه و شرکت نامه اجباری می‌باشد و سندی که مطابق ماده ۴۷ قانون ثبت اسناد و املاک به ثبت نرسید در هیچ‌یک از ادارات و محاکم قابل پذیرش نمی‌باشد و در ما نحن فیه نیز مستند دعوی سند عادی صلح می‌باشد که رسمیت نیافته و تنفیذ نیز نگردیده و مادام که سند مذکور در دفاتر رسمی به ثبت نرسد در محاکم پذیرفته نخواهد بود بنابر این دادگاه دعوی مطروحه مذکور را به کیفیت معنونه قابل استماع خواسته مستندا " به ماده ۲ قانون آیین دادرسی مدنی و مواد ۴۶ و ۴۷ و ۴۸ قانون ثبت اسناد و املاک قرار رد دعوی خواهان صادر و اعلام می‌گردد. رای صادره ظرف مهلت بیست روز از تاریخ ابلاغ قابل تجدیدنظر خواهی در محاکم شعبه تجدید نظر استان تهران می‌باشد. 
. 
دادرس شعبه ۴۷ دادگاه عمومی حقوقی تهران
. 
علی‌اصغر صفاری. رأی دادگاه تجدیدنظر استان. رای دادگاه
. 
در خصوص دعوی س. م. م. با وکالت د. گ. الف. ج. و ر. ک. به طرفیت خواندگان ع. الف. م. ن. و ف. م. و م. الف. به خواسته‌ی ابطال سند شماره … مورخ ۹۱ / ۵ / ۲۵ و محکومیت خواندگان به حضور در یکی از دفاتر اسناد رسمی و تنظیم سند انتقال قعی سه دانگ از شش‌دانگ پلاک ثبتی … فرعی از … اصلی بخش ۱۱ تهران با کلیه ملحقات و منضمات آن و تقاضای صدوردستور موقت مبنی بر منع قفل و انتقال سه دانگ مشاعی از پلاک ثبتی مذکور به انضمام خسارت دادرسی که وکلای خواهان جهت اثبات ادعای خویش وکالتا «تصویر مصدق مبایعه نامه مورخ ۷۱ / ۶ / ۲۱ تصویر مصدق وکالتنامه … مورخ ۷۱ / ۶ / ۲۲ دفتر ۱۳۷ تهران تصویر مصدق اقرار نامه ۷۴ / ۹ / ۸ تصویر مصدق صلح‌نامه مورخ ۸۷ / ۵ / ۲۲ پرونده مختومه کلاسه ۷۵ / ۱۰۵۷ / ۸۲ و ۸۸۰۲۰۱ شعبه ۱۰۵۷ دادگاه محترم عمومی تهران که حالیه تحت کلاسه ۸۷۰۰۴۲ در شعبه دوم اجرای احکام ویژه کارکنان دولت است ارایه کرده‌اند و خواسته خویش را ایگونه بیان کرده‌اند که ۱ - خوانده ردیف اول طی مبایعه نامه عادی مورخ ۷۱ / ۶ / ۲۱ سه دانگ مشاع از شش‌دانگ یک قطعه زمین به مساحت ۳۰۳۰ متر مربع به پلاک ثبتی … فرعی از … اصلی بخش ۱۱ تهران را به موکل و خوانده ردیف دوم بالمناقصه واگذار می‌نماید، سپس وکالتنامه رسمی به شماره … مورخ ۷۱ / ۶ / ۲۲ تنظیمی در دفتر شماره … تهران را تنظیم و کلیه اختیارات لازم جهت انجام تشریفات نقل و انتقال نسبت به مورد معامله را به موکل تفویض می‌نماید ۲ - خوانده ردیف دوم حسب صلحنامه مورخ ۸۷ / ۵ / ۲۲ کل سهمی خود را از مورد معامله را به موکل به صلح قطعی واگذار می‌نماید ۳ - خوانده ردیف اول در شعبه هشتم دادگاه انقلاب بر مالکیت موکل نسبت به سه دانگ پلاک ثبتی مذبور تاکید کرده دادنامه مورخ ۷۴ / ۹ / ۸ دائر بر مالکیت موکل و انتقال مبیع از طرف خوانده ردیف اول به موکل را اظهار و اعلام داشته است و حسب پاسخ استعلام اداره ثبت اسناد و املاک شمیران به شماره … مورخ ۹۱ / ۹ / ۱ خوانده ردیف اول سه دانگ مشاعی پلاک ثبتی مذکور را طی سند شماره … مورخ ۹۱ / ۵ / ۲۵ دفتر خانه … تهران به خوانده ردیف سوم منتقل نموده است لذا تقاضای حکم شایسته مورد استدعاست خواندگان نیز دفاعیات خویش را به شرح صورت مجلس لایحه اظهار نمودند دادگاه از توجه به محتویات پرونده ملاحظه می‌گردد بدوا» طی دادنامه ۷۳۶ مورخ ۹۲ / ۷ / ۲ به لحاظ عدم ارایه اصول اسناد قرار ابطال دادخواست صادر که قرار مذکور طی دادنامه شماره ۱۳۶۹ مورخ ۹۲ / ۱۰۱۴ صادره از شعبه ده دادگاه تجدید نظر نقض و پرونده جهت رسیدگی ماهوی به این شعبه ارسال می‌گردد دادگاه صرف‌نظر از محتویات پرونده و اینکه حسب مطالعه به عمل آمده از پرونده کلاسه شعبه ۱۰۵۷ و اینکه وکلای خواهان‌ها با وصف ابلاغ نسبت به ارایه اصول اسناد وفق ماده ۹۶ ق. آ. د. م اقدام ننموده‌اند نظر به این‌که مستند دعوی خواهان سند صلح عادی می‌باشد مورخ ۸۷ / ۵ / ۲۲ پیوست پرونده بوده و با توجه به اینکه که در نقاطی که اداره ثبت اسناد و املاک و دفاتر اسناد رسمی موجود بوده ثبت صلح‌نامه و هبه نامه و شرکت نامه اجباری می‌باشد و سندی که مطابق ماده ۴۷ قانون ثبت اسناد و املاک به ثبت نرسید در هیچ‌یک از ادارات و محاکم قابل پذیرش نمی‌باشد و در ما نحن فیه نیز مستند دعوی سند عادی صلح می‌باشد که رسمیت نیافته و تنفیذ نیز نگردیده و مادام که سند مذکور در دفاتر رسمی به ثبت نرسد در محاکم پذیرفته نخواهد بود بنابر این دادگاه دعوی مطروحه مذکور را به کیفیت معنونه قابل استماع خواسته مستندا " به ماده ۲ قانون آیین دادرسی مدنی و مواد ۴۶ و ۴۷ و ۴۸ قانون ثبت اسناد و املاک قرار رد دعوی خواهان صادر و اعلام می‌گردد. رای صادره ظرف مهلت بیست روز از تاریخ ابلاغ قابل تجدیدنظر خواهی در محاکم شعبه تجدید نظر استان تهران می‌باشد. 
. 
دادرس شعبه ۴۷ دادگاه عمومی حقوقی تهران
. 
علی‌اصغر صفاری
. 
. 
<#>
. رأی دادگاه بدوی. در خصوص دعوی آقای ک. خ. ج. با وکالت آقای‌ی. ط. م. بطرفیت آقایان ۱ - س. م. ط. الف. ۲ - ح. خ. ج. بخواسته الزام به اخذ صورت مجلس تفکیکی و جواز تجاری و الزام به تنظیم سند رسمی صلح سرقفلی و اجاره نسبت به یک باب مغازه تجاری مخلص پرونده اینکه حسب قرار داد عادی مورخ ۱۳۶۳ / ۰۱ / ۲۲ آقای ط. سرقفلی و منافع ملک مورد دعوا را به خواهان و خوانده ردیف دوم منتقل نموده است و سپس در ظهر قرار داد مذکور خوانده ردیف دوم حقوق خود را به خواهان منتقل نموده است متعاقباحسب قرار داد عادی مورخ ۱۳۶۳ / ۰۲ / ۰۱ قرار داد اجاره مابین خواهان خوانده ردیف اول منعقد شده است سپس وکیل خواهان منتقل نموده است متعاقبا حسب قرارداد عادی مورخ ۱۳۶۳ / ۰۲ / ۰۱ قرار داد اجاره مابین خواهان و خوانده ردیف اول منعقد شده است سپس وکیل خواهان بشرح صورت‌جلسه مورخ ۱۳۹۳ / ۰۵ / ۲۱ در خصوص خواسته ردیف اول در خواست استرداد نموده است خواندگان علیرغم ابلاغ اخطاریه در دادگاه حاضر نشده و لایحه‌ای هم تقدیم ننمودند نظر به مراتب فوق اولا در خصوص استرداد خواسته فوق مستندا به بند ب ماده ۱۰۷ قانون آیین دادرسی دادگاه‌های عمومی و انقلاب در امور مدنی قرار رد دعوا صادر و اعلام می‌دارد و در خصوص خواسته اصلی دادگاه به لحاظ احراز رابطه استیجاری و عقد صلح و نظر به عدم تعرض خواندگان دعاوی مطروحه دادگاه مستندا به مواد ۱۹۴ و ۱۹۸ و ۵۰۲ و ۵۱۴ و ۵۱۵ قانون آیین دادرسی دادگاه‌های عمومی و انقلاب در امور مدنی ومواد ۱۰ و ۱۸۳ و ۱۹۰ و ۷۶۶ و ۴۶۷ قانون مدنی ضمن وارد دانستن احراز توجه دعوا به آقای خ. ج. نهایتا آقای ط. الف. حکم به تنظیم سند رسمی صلح سر قفلی پلاک … و یک فرعی از … و … و یک فرعی از … اصلی واقع در بخش ۲ تهران و تنظیم سند رسمی اجاره یک باب مغازه تجاری واقع در خیابان س. پاساژ ا. پلاک … طبقه همکف با شغل پلاستیک‌سازی به اجاره بهای ماهیانه مبلغ پانصد هزار ریال بنام خواهان ومحکومیت خوانده به پرداخت مبلغ ۲ / ۰۷۰ / ۰۰۰ ریال بابت هزینه دادرسی وحق الوکاله وکیل مطابق تعرفه در حق خواهان صادر واعلام می‌دارد رای صادره غیابی وظرف بیست روز پس از ابلاغ قابل تجدید نظر در دادگاه تجدید نظر استان تهران می‌باشد. 
. 
رئیس شعبه ۲۵ دادگاه عمومی حقوقی تهران - حسن فضلی. رأی دادگاه بدوی. واخواهی اقای س. ج. ط. الف. باوکالت اقای ح. خ. به طرفیت اقای ک. خ. ج. باوکالت اقای ی. ط. نسبت به دادنامه شماره ۵۸ مورخ ۱۳۹۴ / ۰۱ / ۳۱ در پرونده کلاسه ۵۳ صادره از این دادگاه که متضمن محکومیت واخواه به تنظیم سندرسمی صلح سرقفلی و پرداخت خسارت دادرسی در حق واخواه می‌باشد وارد و موجه نمی‌باشد. از توجه به مندرجات و اوراق پرونده و ملاحظه دادخواست واخواهی و بررسی دقیق محتویات پرونده و مستندات ابرازی و اینکه از ناحیه واخواه ایراد اساسی برابر موارد و جهات مطروحه در قوانین موضوع اعلام و ارائه نشده است، و دادگاه بدون خدشه و اشکال موثر با استدلال و مستندات موجود مطابق مقررات و موازین قانونی و اصول دادرسی صحیحا صادر گردیده است بنابراین واخواهی را غیر وارد تشخیص داده ضمن رد واخواهی به استناد به مواد ۱۹۴، ۱۹۷، ۳۰۵ و ۳۰۷ قانون آئین دادرسی مدنی دادگاه‌های عمومی و انقلاب در امور مدنی دادنامه معترض عنه را تأیید و استوار می‌نماید؛ رأی صادره ظرف بیست روز پس از ابلاغ قبل تجدیدنظر خواهی در دادگاه تجدیدنظر استان تهران می‌باشد. 
. 
رئیس شعبه بیست و پنجم دادگاه عمومی (حقوقی) تهران - فضلی. رأی دادگاه بدوی. پیرو دادنامه شماره ۵۸ مورخ ۱۳۹۴ / ۰۱ / ۳۱ صادره از این دادگاه و در پرونده کلاسه ۵۳ در خصوص قسمتی از خواسته خواهان مبنی بر الزام خوانده به اخذ جواز تجاری اظهار نظر نشده است با عنایت به اینکه جواز تجاری مستلزم رعایت تشریفات و دارا بودن بعضی از شرایط بوده و خارج از صلاحیت این دادگاه می‌باشد در نتیجه دادگاه مستندا به ماده ۲ قانون آیین دادرسی دادگاه‌های عمومی وانقلاب در امور مدنی قرار رد دعوی صادر واعلام می‌دارد قرار صادره ظرف بیست روز قابل تجدید نظر خواهی در دادگاه تجدید نظر استان تهران می‌باشد. 
. 
رئیس شعبه ۲۵ دادگاه عمومی حقوقی تهران - فضلی
. 
. رأی دادگاه تجدیدنظر استان. درخصوص درخواست آقای‌ی. ط. وکیل دادگستری به وکالت از آقای ک. خ. ج. به طرفیت آقای س. م. ط. اصل فرزند م. مبنی برتجدیدنظرخواهی از دادنامه شماره ۲۶۲ - ۹۴ / ۳ / ۳۰ صادره از شعبه ۲۵ دادگاه عمومی حقوقی تهران که به موجب این دادنامه برای دعوای تجدیدنظرخواه مبنی برالزام خوانده به اخذ جواز تجاری با توجه به اینکه این موضوع یک اقدام اداری است و دارای تشریفات خاص خودش است قابلیت رسیدگی در دادگاه را ندارد قرار رد دعوا به استناد ماده ۲ قانون آیین دادرسی مدنی صادرگردیده است اولا خواسته خواهان اشتباه طرح‌شده چرا که خواسته الزام به اخذ کاربری تجاری است که جزء وظائف مالک است ثانیا جواز تجاری این موضوع جزء وظائف خود مستاجراست که برای شغل تجاری خود جواز ازشهرداری اخذ نماید وصرفنظرازاینکه وکیل تجدیدنظرخواه اعلام داشته تجدیدنظرخوانده فوت کرده لیکن دلیلی برفوت ارائه نکرده ومهم اینکه تاریخ فوت را نیز اعلام نکرده گرچه مامور ابلاغ دربرگ ۳۷ پرونده درتاریخ ۹۴ / ۲ / ۲۱ بنابرقول همسر تجدیدنظرخوانده اعلام کرده که وی فوت کرده علیهذا دلیلی که موجبات نقض دادنامه صادره را فراهم آورد ارائه نگردیده به استناد ماده ۳۵۳ قانون آیین دادرسی مدنی ضمن صدور حکم به رد درخواست تجدیدنظرخواهی حکم به تایید دادنامه تجدیدنظرخواسته صادر واعلام می‌دارد رای صادره قطعی است. 
. 
مستشاران شعبه ۴۳ دادگاه تجدیدنظراستان تهران
. 
سید ابوالحسن قاسمی - محمد حسین عبداللهی
. 
. 
<#>
. رأی دادگاه بدوی. در خصوص دعوی شرکت تولیدی بازرگانی س. با وکالت پ. ع. م. و س. خ. به طرفیت شرکت د. به خواسته مطالبه ۲۴۴۵۲ یورو موضوع مناقصه مورخه ۱۳۸۹ / ۱ / ۲۵ ومطالبه هزینه دادرسی بدین توضیح که وکلای خواهان اظهار داشته‌اند شرکت موکلش برنده مناقصه تامین چسب … برای شرکت د. شده مناقصه مزبور سه محموله می‌شد لیکن پس از حمل و مصرف موفقیت‌آمیز آن سه محموله بنا به درخواست شرکت خوانده و طبق بند ۱۱ همان قرارداد شرکت موکل اقدام به ارسال محموله چهارم حاوی ۱۴۲۰۰ کیلوگرم چسب …. از همان نوع به ارزش خواسته نموده لیکن شرکت خوانده چند ماه پس از ورود کالا به بندر عباس صرفا به ادعای کلی مبنی بر معیوب بودن کالا بدون ذکر عیب آن بخش از ثمن معامله را پرداخت نکرده لذا بدین وسیله خواهان محکومیت خوانده به موضوع خواسته نموده است علیهذا دادگاه نظر به محتویات پرونده و نظر به دعوی مطروحه خواهان و مفاد ومندرجات آن از جمله مفاد قرارداد مناقصه که به تایید نمایندگان حقوقی شرکت خوانده رسیده است و پذیرفته‌اند محموله چهارم نیز از ناحیه شرکت خواهان ارسال‌شده ولی به جهت عدم کیفیت لازم قابل‌استفاده نبوده ومراتب طی مکاتبات به شرکت نماینده شرکت خواهان اعلام‌شده ولی دلیل و مدرکی در جهت اثبات این دفاع که مکلف بوده وفق مفاد مناقصه عمل کنند صورت نگرفته و رعایت فرجه قانونی در جهت اعلام عیب صورت نگرفته است و نظر به رداین دفاعیات توسط وکلای خواهان و اینکه شرکت خواهان به موجب در خواست شرکت خوانده و در اجرای ماده ۱۴۴ قانون آیین دادرسی مدنی خسارت احتمالی را پرداخت‌نموده‌اند لذا دادگاه دعوی خواهان را وارد ومستندا به ماده ۱۹۸ و ۵۱۵ و ۵۱۹ قانون آیین دادرسی مدنی شرکت خوانده را به پرداخت ۲۴۴۵۲ یورو و پرداخت مبلغ ۲۶۴۶۸۰۰۰ ریال از بابت هزینه دادرسی و حق‌الوکاله وکلا طبق تعرفه در حق شرکت خواهان محکوم واعلام می‌دارد رای صادره حضوری و ظرف ۲۰ روز پس از ابلاغ قابل تجدید نظر خواهی در محاکم محترم استان تهران می‌باشد. 
. 
رئیس شعبه ۷ دادگاه عمومی حقوقی تهران-سیدجعفر هاشمی. رأی دادگاه تجدیدنظر استان. در خصوص تجدیدنظر خواهی شرکت د. با نمایندگی ن. ش. و نمایندگی بعدی م. ح. ب. از دادنامه شماره ۹۳۰۷۹۳ مورخه ۹۳ / ۸ / ۲۸ صادره از شعبه ۷ دادگاه عمومی حقوقی تهران که به موجب آن حکم به محکومیت تجدیدنظر خواه به پرداخت مبلغ ۲۴۴۵۲ یورو و هزینه دادرسی صادر و اعلام‌شده است با ملاحظه جمیع اوراق و محتویات پرونده، ملاحظه لایحه دفاعیه تجدیدنظر خواه، دفاع و ایراد موثری که باعث بی اعتباری دادنامه تجدیدنظر خواسته را فراهم نماید و منطبق با شقوق مختلف ماده ۳۴۸ قانون آیین دادرسی دادگاه‌های عمومی و انقلاب در امور مدنی باشد بعمل نیامده است و از حیث رعایت تشریفات دادرسی و استنباط قضایی بر رسیدگی دادگاه نخستین منقصت قانونی مترتب نیست زیرا رابطه قراردادی طرفین پرونده با توجه به قرارداد مناقصه مورخه ۸۹ / ۲ / ۲۵ محرز است. نماینده تجدیدنظر خواه تحویل ۱۴۲۰۰ کیلوگرم برچسب …. و انجام تعهد از ناحیه تجدیدنظر خوانده را قبول نموده است. ادعای معیوب بودن کالا از نظر فنی و عدم رعایت شرایط مناقصه از ناحیه تجدیدنظر خوانده متکی به دلایل محکمه‌پسند نمی‌باشد زیرا با وجود سه ماه ارسال کالا به تجدیدنظرخواه، ادعای معیوب بودن قابل پذیرش نبوده و متعارف نمی‌باشد. استناد تجدیدنظر خواه به نامه شماره ۹۲ / ۱۳۵۰ ۹۱۳ مورخه ۹۲ / ۲ / ۲۸ متضمن اعلام عیب کالا نبوده و کافی بر مقصود نیست علاوه بر این علیرغم ادعای مکرر نماینده محترم تجدیدنظر خواه دلیلی جهت رعایت مفاد قرارداد در اعلام عیب در زمان متعارف ارائه نشده است بنابراین دادگاه با استناد به ماده ۳۵۸ قانون صدرالذکر ضمن رد تجدیدنظر خواهی دادنامه تجدیدنظر خواسته را تایید می‌نماید رای صادره قطعی است. 
. 
شعبه ۸ دادگاه تجدیدنظر استان تهران - مستشار و مستشار
. 
علی‌اکبر شریعت - عباس مؤذن
. 
. 
<#>
. رأی دادگاه بدوی. درخصوص دعوی آقای ع. ز. الف. ن. با وکالت ۱ - آقای م. ر. ۲ - خانم ا. ر. به طرفیت خانم الف. م. به ۱ - الزام به تنظیم سند خودرو کیا سیستم موهاوی مقوم به ۰۰۰ / ۰۰۰ / ۵۱ ریال ۲ - مطالبه خسارات دادرسی، باتوجه به محتویات پرونده، صرف‌نظر از ماهیت قضیه، باتوجه به اینکه پاسخ واصله استعلام، حاکی از در توقیف بودن خودرو موصوف است، با استناد به ماده ۲ قانون آئین دادرسی مدنی قرار عدم استماع دعوی صادر می‌گردد. قرار صادره قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۲۱۴ دادگاه عمومی تهران - سید هادی تیموری. رأی دادگاه تجدیدنظر استان. تجدید نظر خواهی آقای ع. ز. الف. ن. از دادنامه شماره ۰۸۱۳ مورخه ۹۴ / ۸ / ۱۰ شعبه محترم ۲۱۴ دادگاه عمومی حقوقی تهران که بموجب آن در خصوص دعوی مطروحه ایشان باوکالت آقای ر. و خانم ر. بطرفیت خانم الف. م. بخواسته الزام به تنظیم سند رسمی پرونده کلاسه ۲۶۰ / ۹۴ / ۲۱۴ قرار عدم استماع دعوی تصدیر گردیده وارد است زیرا صرف توقیف بودن خودرو وی مورد معامله (اگرچه در حال حاضر رفع توقیف‌شده) دلیل بر سلب مالکیت نیست و شمول ماده ۲ قانون آئین دادرسی مدنی نمی‌باشد، بلی اگر توقیف موجب سلب مالکیت یا مقدمه آن باشد از موارد ماده مرقوم خواهد بود که در ما نحن فیه این امر منتفی است و حسب محتویات پرونده مبایعه نامه فیمابین تنظیم‌شده و تجدید نظر خواه خواستار الزام به تنظیم سند رسمی حسب مندرجات آن شده و می‌طلبید که دادگاه محترم ماهیتا " در مانحن فیه اظهار نظر می‌نمود. بنابه مراتب دادگاه ضمن وارد دانستن اعتراض و اینکه دادنامه معترض عنه بر خلاف مبانی حقوقی و مدنی صادر شده با استناد بذیل ماده ۳۵۳ قانون آیین دادرسی دادگاه‌های عمومی و انقلاب مصوب ۷۹ / ۱ / ۲۱ در امور مدنی آنرا نقض وجهت رسیدگی مجدد و اظهار نظر ماهیتی به شعبه محترم صادر کننده قرار منقوص عودت می‌دهد. رای دادگاه بموجب ماده ۳۶۵ همین قانون قطعی است. 
. 
رئیس شعبه ۶۴ دادگاه تجدیدنظراستان تهران - مستشار شعبه
. 
غلامرضا نحوی - علی نجفی سوادرودباری
. 
. 
<#>
. رأی دادگاه بدوی. درخصوص دعوی خانم ز. ن. علیه آقای م. غ. مبنی بر الزام خوانده به تنظیم رسمی ملک با پلاک ثبتی (قطعه ۱۰ تفکیکی) … فرعی از … اصلی بخش ۱۱ تهران با احتساب خسارات قانونی که براین مبنا که خواهان مدعی است به موجب قرارداد عادی پیوست دادخواست ملک مورد معامله را از خوانده خریداری کرده و به رغم فرا رسیدن انجام تعهد جهت اجرای آن اقدامی نکرده است نظربه اینکه مطابق محتویات اسناد پیوست دادخواست وقوع قرارداد عادی انتقال تعهد خوانده به تنظیم سند رسمی رافع موانع اجرای این تعهد محرز است نظربه اینکه خوانده به دادرسی دعوت‌شده اما دفاعی درخصوص اجرای احتمالی تعهدات ارائه نکرده پس در شرایط کنونی دعوی خواهان ثابت است وبه استناد مواد ۱۰ و ۲۱۹ و ۲۲۰ قانون مدنی و ۱۹۸ و ۵۱۵ و ۵۱۹ قانون آیین دادرسی مدنی حکم بر الزام خوانده به حضور دریکی از دفاتر اسناد رسمی وتنظیم سند رسمی انتقال ملک واقع درپلاک ثبتی … فرعی از … اصلی بخش ۱۱ تهران به همراه پارکینگ وانباری وپرداخت یک‌میلیون و چهارصد و نود و شش هزار و هفتصد و هشتاد ریال هزینه دادرسی درحق خواهان صادر می‌کند. این رای غیابی وظرف بیست روز پس ازابلاغ قابل واخواهی درهمین دادگاه و وفق مقررات در دادگاه تجدید نظر استان تهران قابل تجدید نظرخواهی است. 
. 
رئیس شعبه ۳۶ دادگاه عمومی حقوقی تهران - همایون رضایی نژاد
. 
. رأی دادگاه بدوی. در خصوص دعوای واخواهی آقای م. غ. با وکالت آقای م. م. م. ش. علیه خانم ز. ن. ت. نسبت به دادنامه شماره ۹۴۰۱۹۰ مورخ ۱۳۹۴ / ۳ / ۹ نظر به اینکه عمده‌ترین جهت واخواهی، مطالبات واخواه از باب تتمه ثمن و اضافه مساحت آپارتمان موضوع دعوا که وی ادعا دارد بر عهده وا خوانده است و در جمله آقای واخواه نیست نظر به اینکه تعهد به تنظیم سند رسمی دارد هیچ اعتراضی به عمل نیاورده و تنها مدعی است که باید تعهدات طرفین همزمان اجرا شود نظر به اینکه مطابق مستفاد از مواد ۴ و ۶۵ قانون آئین دادرسی مدنی هم باید به هر دعوا به صورت منجز و معین اظهار نظر گردد و حکم مشروط وجاهت قانونی ندارد و همان قانون رسیدگی توسط دادگاه اصولا نیازمند تقدیم دادخواست است پس ادعای‌های واخواه باید مطابق مقررات و با رعایت تشریفات طی دادخواست مجزا طرح شود و مجوزی برای اظهار نظر دادگاه بدون تقدیم دادخواست وجود ندارد وانگهی مورد از مصادیق ایجاد حق حبس برای طرفین نیست و نوعا اجرای اینگونه تعهدات پیوند ملازمه زمانی ندارد و منشا هرکدام عقد است و می‌توان اجرای آن را خواستار شد دیگر آنکه واخواهی به جهت مربوطه وارد نیست واز سایر جهات نیز رای واخواسته واجد ایراد نیست پس به استناد قواعد مذکور در متن رای واخواسته ضمن رد واخواهی عینا حکم بر تائید آن صادر می‌شود. این رای حضوری وظر ف ۲۰ روز پس از ابلاغ در دادگاه تجدید نظر استان تهران قابل تجدید نظرخواهی است. 
. 
رئیس شعبه ۳۶ دادگاه عمومی حقوقی تهران - همایون رضایی نژاد. رأی دادگاه تجدیدنظر استان. درخصوص تجدیدنظرخواهی تجدیدنظرخواه با وکالت آقای م. م. ش. به طرفیت تجدیدنظرخوانده نسبت به دادنامه شماره ۱۰۲۱ / ۹۴ صادره از شعبه ۳۶ دادگاه عمومی حقوقی تهران که به موجب آن ضمن رد واخواهی واخواه دادنامه غیابی شماره ۱۹۰ / ۹۴ تائید گردیده است دادگاه اعتراض معترض را وارد ندانسته زیرا دادنامه تجدیدنظرخواسته براساس محتویات پرونده و دلایل و مدارک ابرازی صحیحا و مطابق مقررات قانونی و خالی از هرگونه اشکال صادر شده و تجدیدنظرخواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه راایجاب نماید ابراز ننموده و لایحه اعتراضیه متضمن جهت موجه نیست و تجدیدنظرخواهی با هیچیک از شقوق ماده ۳۴۸ قانون آئین دادرسی مدنی مطابقت ندارد لذا دادگاه ادعای تجدیدنظرخواه را وارد و محمول بر صحت تشخیص نداده و دادنامه مورد اعتراض را منطبق با مقررات و اصول دادرسی می‌داند مستندا به ماده ۳۵۸ قانون آئین دادرسی مدنی ضمن رد درخواست تجدیدنظرخواهی دادنامه تجدیدنظرخواسته را عیناتائید می‌نماید. رای صادره قطعی است. 
. 
رئیس شعبه ۱۳ دادگاه تجدیدنظر استان تهران - مستشار دادگاه
. 
سید ابوالفضل حجازی فر -سید م. قاضی
. 
. 
<#>
. رأی دادگاه بدوی. آقای ه. ب. پ. به وکالت آر آقای م. ی. د. به طرفیت آقای م. س. با وکالت آقای الف. ش. دادخواستی مبنی بر الزام خوانده به پرداخت اجرت‌المثل ایام تصرف یک دستگاه آپارتمان از تاریخ ۸۴ / ۱ / ۱۶ لغایت ۹۳ / ۴ / ۱۴ به انضمام هزینه دادرسی و حق‌الوکاله تقدیم کرده که در تاریخ ۹۳ / ۸ / ۲۲ به این شعبه ارجاع شده است در شرح دادخواست بیان‌شده ۱ - در ظهر مبایعه نامه مورخ ۸۰ / ۶ / ۱۲ خواهان یک دستگاه آپارتمان در پلاک … فرعی از … اصلی را در تاریخ ۸۴ / ۱۱ / ۱۶ خریداری کرده و این ملک بلافاصله به نحو غیر قانونی از طرف خوانده تصرف می‌شود ۲ - به موجب دادنامه صادره از شبعه ۲۰ دادگاه تجدید نظر استان تهران به شماره‌های ۱۰۴۴ و ۱۰۴۳ اثبات موضوع تصرف عدوانی منوط به اثبات مالکیت رسمی خواهان تشخیص و قرار اناطه صادر گردید ۳ - طبق دادنامه صادره از شعبه ۸۶ دادگاه عمومی حقوقی تهران مالکیت رسمی خواهان اجرا و این رای قطعی شده در نهایت ملک در تاریخ ۹۳ / ۴ / ۱۴ به خواهان تحویل نشده است در مقابل وکیل خوانده در مقام دفاع اظهار داشته خواهان مدعی است که آپارتمان متنازع فیه را از آقای م. خریداری کرده که تا سال ۹۳ فروشنده بیع را تحویل نداده بدیهی است خواهان می‌بایست دعوای تحویل بیع را علیه وی مطرح می‌نمود که اتفاقا در پرونده منتهی به صدور رای اپارتمان را از فروشنده تحویل گرفته است ضمن آنکه در شکایت تصرف عدوانی که علیه خوانده مطرح بوده رای بر برائت صادر شده است اینک دادگاه اعتقاد دارد اولا «: توجها» به صدور رای برائت در تصرف عدوانی دلیلی بر تصرف ملک توسط خوانده اقامه نشده است ثانیا ": درخرید ملک با فرض عدم تحویل بیع، خریدار مستحق مطالبه اجرت‌المثل نیست بلکه باید خسارات ناشی از تاخیر در تحویل بیع را مطالبه نماید با این اوصاف دعوا مسلم و ثابت نیست به استناد ماده ۱۹۷ قانون آئین دادرسی مدنی حکم بر بی حقی خواهان صادرواعلام می‌گردد این ر یا ظرف مدت بیست روز پس از ابلاغ قابل اعتراض نزد محاکم تجدید نظر استان تهران می‌باشد. 
. 
رئیس شعبه ۴۲ دادگاه عمومی حقوقی تهران - امین رجبی. رأی دادگاه تجدیدنظر استان. دراین پرونده آقای ه. ب. پ. وکیل دادگستری به وکالت ازآقای م. ر. ی. بطرفیت آقای م. ر. خ. ج. ازدادنامه شماره ۱۲۱۸ - ۹۳ / ۱۲ / ۲۴ صادره از شعبه ۴۲ دادگاه عمومی حقوقی تهران درمهلت مقرر قانونی تجدیدنظرخواهی نموده است که به موجب دادنامه مذکور درخصوص دعوی تجدیدنظرخواه علیه تجدیدنظرخوانده دائر برمطالبه اجرت‌المثل ایام تصرف یک دستگاه آپارتمان ازتاریخ ۸۴ / ۱ / ۱۶ لغایت ۹۳ / ۴ / ۱۴ به انضمام هزینه دادرسی و حق‌الوکاله وکیل حسب مواد استنادی دردادنامه حکم بربی حقی تجدیدنظرخواه صادرشده است اینک با توجه به محتویات پرونده و اظهارات و مفادلوایح طرفین و ملاحظه مبایعه نامه مربوطه نظربه اینکه پس ازخرید آپارتمان ازمالک (بایع) آپارتمان به ازسوی بایع به خریدار تحویل نگردیده است وتحویل آپارتمان به خریدار درمورخ ۹۳ / ۴ / ۱۴ بوده است بنابراین تا این تاریخ مطابق مبایعه نامه موجود طرف ایشان فروشنده بوده است نه فرد دیگری و بنابراین حق مطالبه خسارات یا مبالغ دیگری ازفرد دیگری غیرازفروشنده ندارد وبنابر مراتب مذکور دادنامه صحیح بوده و مطابق مقررات ایرادی به دادنامه وارد نیست واعتراض موجهی ازسوی تجدیدنظرخواه نسبت به دادنامه تجدیدنظرخواسته که خللی به ارکان آن وارد نماید یاسبب نقض آن شودبعمل نیامده است لذا دادگاه ضمن رد اعتراض تجدیدنظرخواه مستندا به ماده ۳۵۸ قانون آیین دادرسی مدنی دادنامه تجدیدنظرخواسته را تایید می‌نماید این رای قطعی است. 
. 
شعبه ۴۳ دادگاه تجدیدنظر استان تهران - مستشار و مستشار
. 
سیدابوالحسن قاسمی - محمدحسین عبداللهی. رأی دادگاه تجدیدنظر استان. درخصوص تقاضای آقای ه. ب. پ. وکیل دادگستری بوکالت ازآقای م. ر. ی. د. فرزند م. بطرفیت آقای م. ت. ح. س. فرزند حبیب‌الله بخواسته اعاده دادرسی از دادنامه شماره ۹۱۱ - ۹۴ / ۹ / ۱۴ که بموجب این دادنامه تجدیدنظرخواهی متقاضی از دادنامه ۱۲۱۸ - ۹۳ / ۱۲ / ۲۴ صادره از شعبه ۴۲ دادگاه عمومی حقوقی تهران وارد دانسته نشده وضمن رد درخواست تجدیدنظرخواهی دادنامه بدوی تایید گردیده وبموجب دادنامه بدوی مطالبه اجرت‌المثل ایام تصرف از ۸۴ / ۱ / ۱۶ تا ۹۳ / ۴ / ۱۴ بطرفیت آقای م. ت. ح. س. با این استدلال که مستند وی مبایعه نامه عادی بوده که آپارتمان را از فردی بنام یدالله زیبایی خریداری که بعدا با تقدیم دادخواست درشعبه ۸۶ دادگاه عمومی حقوقی تهران به موجب دادنامه ۱۰۰ - ۹۰ / ۲ / ۱۲ حکم به تنظیم سند وتحویل مبیع علیه فروشنده وصاحبان سند صادر ودر اجرای رای آپارتمان توسط فروشنده تحویل خریدار (متقاضی فوق) شده است واصولا آپارتمان سبق تصرف برای متقاضی نداشته وآپارتمان تحویل خریدار ازسوی فروشنده نگردیده بوده ولذا دعوای مطالبه اجرت‌المثل قابلیت استماع نداشته وخریدار می‌تواند مطالبه وجه التزام تاخیر در تحویل مبیع را از فروشنده بکند وبهتر بود که دادگاه شعبه ۴۲ عمومی حقوقی تهران بلحاظ غیرقابل استماع بودن دعوا قرار رد صادر می‌کرد نه حکم به بطلان دعوا وعلیهذا تقاضای تقاضای اعاده دادرسی مشمول هیچیک از شقوق ماده ۴۲۶ قانون آیین دادرسی مدنی نمی‌باشد وگزارش اصلاحی مؤید حقانیت متقاضی نمی‌باشد ولذا به استناد تبصره ذیل ماده ۴۳۵ قانون آیین دادرسی مدنی قرار رد درخواست اعاده دادرسی متقضای صادر واعلام می‌گردد قرار صادره قطعی است. 
. 
شعبه ۴۳ دادگاه تجدیدنظر استان تهران - مستشار و مستشار
. 
سیدابوالحسن قاسمی - محمدحسین عبداللهی
. 
. 
<#>
. رأی دادگاه بدوی. درخصوص دادخواست خانم ن. ط. بطرفیت شهرداری منطقه ۵ مبنی بر مطالبه خسارت وارده نسبت به اتومبیل پژو ۴۰۵ به شماره … بر اثر گود برداری داخل خیابان به مبلغ - / ۶ / ۰۰۰ / ۰۰۰ ریال وخسارت دادرسی و کارشناسی، باتوجه به مدارک ارائه‌شده من‌جمله تامین دلیل صورت گرفته و از اینکه خوانده دفاع موثری بعمل نیاورده و صرفا عنوان می‌دارد دعوی متوجه آنها نبوده و مربوط به پیمانکار می‌باشد در حالی که متکفل امور شهری و مقررات عبور و مرور درخیابانهای شهر، شهرداری می‌باشد، بنابراین ازبابت تسبیب به استناد ماده ۳۳۱ ق. م ومواد ۱۹۸ و ۵۱۵ و ۵۱۹ ق. آ. د. م خوانده را به پرداخت مبلغ - / ۶ / ۰۰۰ / ۰۰۰ ریال ازبابت خواسته ومبلغ- / ۵۲۶ / ۰۰۰ ریال خسارت دادرسی درحق خواهان محکوم می‌نماید. رای صادره ظرف ۲۰ روز پس ازابلاغ قابل اعتراض دردادگاه تجدیدنظراستان تهران است
. 
رئیس شعبه ۲۲۰ دادگاه حقوقی تهران - خرمی زاده. رأی دادگاه تجدیدنظر استان. درخصوص تجدیدنظرخواهی شهرداری منطقه ۵ تهران بانمایندگی ع. ر. الف بطرفیت ن. ط. نسبت به دانامه شماره ۸۸۳ -صادره ازشعبه ۲۲۰ دادگاه حقوقی تهران که براساس آن نامبرده به پرداخت ۶۰ / ۰۰۰ / ۰۰۰ ریال بابت اصل خواسته خسارت وارده به پژو ۴۰۵ باشماره انتظامی … براثرگودبرداری داخل خیابان وپرداخت ۵۲۶ / ۰۰۰ ریال خسارت دادرسی درحق خواهان محکوم گردیده موردبررسی قرارگرفت ازتوجه به اوراق ومحتوای پرونده دادنامه موافق قوانین موضوعه بوده ولایحه اعتراضیه متضمن جهت موجهه نقض آن نمی‌باشد وازماده ۳۴۸ قانون ایین دادرسی مدنی انصراف داردو دادنامه طی رسیدگیهای لازم برابر اصول وموازین قانونی صادرشده وخدشه وخللی بران وارد نیست زیرادادگاه بدوی دراصدار رای تمهیدات قانونی و تحقیقات لازم به خصوص جلب نظر کارشناس رسمی دادگستری که ازهرگونه ایرادواعتراض موثرمصون بوده رعایت نموده و طبق ماده ۲۶۵ قانون ایین دادرسی مدنی اصل برپذیرش نظرکارشناس رسمی است مگراینکه با اوضاع واحوال معلوم و مسلم قضیه مطابقت نداشته باشد که این امرتاکنون محقق نگردیده وموجبات عدم پذیرش مراتب فراهم نشده لذادادگاه به استناد قسمت اخیرماده ۳۵۸ قانون ایین دادرسی مدنی بارداعتراض دادنامه بدوی تاییدواستوار می‌گردد این رای قطعی است. 
. 
رییس شعبه ۵۲ دادگاه تجدیدنظراستان تهران - مستشاردادگاه
. 
دکترمحمدباقرقربان وند- فهیمی گیلانی
. 
. 
<#>
. رأی دادگاه بدوی. در خصوص دعوی خواهان بنیاد شهید و امور ایثارگران (موسسه ا.) بطرفیت خواند گان ۱ -شهرداری تهران ۲ - شهرداری منطقه ۴ به خواسته: پرداخت بهای زمین شش‌دانگ پلاک ثبتی … فرعی از … اصلی بخش ۱۱ تهران به مساحت ۴۲۰ مترمربع بانضمام کلیه خسارات دادرسی، دادگاه نظر به احراز مالکیت خواهان به دلالت سند مالکیت و پاسخ استعلام ثبتی و در جهت تعیین قیمت عادلانه موضوع رابه هیأت سه نفره کارشناسان رسمی منتخب طرفین و دادگاه ارجاع که هیئت موصوف نظر خویش را اعلام که با اوضاع واحوال مسلم قضیه مطابقت داشته و با تبعیت از نظریه مذکور و مستندا به ماده واحده قانون نحوه تقویم ابنیه، املاک و اراضی مورد نیاز شهرداریها مصوب ۲۸ / ۸ / ۱۳۷۰ و ماده ۱۹۸ از قانون آئین دادرسی مدنی حکم به محکومیت خواندگان به پرداخت مبلغ ۰۰۰ / ۰۰۰ / ۷۰۰ / ۱۶ ریال بابت اصل خواسته باضافه پرداخت کلیه خسارات اعم از هزینه دادرسی، حق‌الزحمه کارشناسی و حق‌الوکاله نمایندگی قضایی درحق خواهان را صادر و اعلام می‌نماید. رأی صادره حضوری بوده و ظرف ۲۰ روزاز ابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس دادگاه ۲۱۷ عمومی تهران - خیابانی. رأی دادگاه تجدیدنظر استان. درباره تجدیدنظرخواهی شهرداری منطقه ۴ تهران نسبت به دادنامه شماره ۳۱۸ - ۹۳ / ۵ / ۱۸ صادره از شعبه ۲۱۷ دادگاه عمومی حقوقی تهران که به موجب آن حکم بر محکومیت وی به پرداخت مبلغ ۱۶ / ۷۰۰ / ۰۰۰ / ۰۰۰ ریال بابت بهای روز پلاک ثبتی شماره … بخش ۱۱ تهران به همراه خسارت دادرسی در حق بنیاد شهید و امور ایثارگران صادر گردیده است. با توجه به جمیع اوراق و محتویات پرونده، قطع نظر از اینکه محکمه نخستین که تجدیدنظرخواه را به همراه شهرداری تهران به پرداخت مبلغ موصوف محکوم نموده، معلوم نکرده مسئولیت آنها به تساوی هست یا به تضامن و اساسا مشخص نیست مبلغ محکوم به، به چه نسبت باید پرداخت شود! نظر به اینکه تجدیدنظرخواه زیر مجموعه شهرداری تهران می‌باشد، با لحاظ اینکه شهرداری تهران مستقلا طرف دعوا قرار گرفته و محکوم‌شده و دادنامه نیز نسبت به وی قطعیت حاصل کرده است، موجبی برای محکومیت شهرداری منطقه وجود نداشته، در صورتی که شهرداری مرکزی تهران طرف دعوا باشد و به عنوان خوانده در دادرسی شرکت داشته باشد، دعوای مطالبه قیمت روز اراضی در طرح متوجه شهرداری مناطق نبوده، موجبی قانونی برای مسولیت تضامنی آنها نیز وجود ندارد. در نتیجه، دادگاه مستندا به مواد ۲ و ۸۴ و ۸۹ و ۳۵۸ قانون آئین دادرسی مدنی، ضمن نقض دادنامه تجدیدنظرخواسته صرفا در مورد شهرداری منطقه ۴ تهران، نسبت به وی قرار رد دعوا صادر می‌نماید. رای صادره قطعی است. 
. 
رئیس شعبه ۱۰ دادگاه تجدیدنظر استان تهران - مستشار
. 
محمدحسن امی - امیرحسین رمضان زاده
. 
. 
<#>
. رأی دادگاه بدوی. درخصوص دادخواست آقایان و. م. و ن. م. ر. ض. بطرفیت خواندگان بالا دائربه ابطال رای داور بشماره ۹۳۰۴۴۳ - ۹۳ / ۶ / ۱۵ مربوط به قرارداد ساخت شماره ۱ - ۸۸ / ۱۲ / ۲۸ نسبت به پلاک ثبتی … مقوم به مبلغ - / ۵۱ / ۰۰۰ / ۰۰۰ ریال بشرح متن دادخواست صرف‌نظر ازاینکه با ابلاغ بعمل آمده خواهانها کلاسه پرونده مطروحه درشعبه ۲۰۹ محاکم عمومی بخواسته فسخ قرارداد مورد داوری را اعلام نکرده‌اند چون هیچگونه دلائل و مدارکی که موجبات نقض و بی اعتباری رای داور را فراهم سازد ارائه نداده‌اند وبا مدنظر قراردادن اصلح صحت ولزوم قراردادها که طرفین موظف به ارجاع حل اختلاف خود به داور مرضی الطرفین شده‌اند و داور نظریه خود را اعلام داشته که براساس آن درشعبه ۲۰۹ اجرائیه نیز تنظیم گشته، بنابراین با استناد به ماده ۱۲۵۷ ق. م حکم به بطلان دعوی صادرمیگردد. نسبت به خواهان دیگر خ. م. چون دعوی خود را مسترد کرده باستناد بند ب ماده ۱۰۸ ق. آ. د. م قرار رد آن صادرمیگردد. رای صادره ظرف ۲۰ روز پس ازابلاغ قابل اعتراض در دادگاه تجدیدنظراستان تهران است. 
. 
رئیس شعبه ۲۲۰ دادگاه حقوقی تهران - خرمی زاده. رأی دادگاه تجدیدنظر استان. در خصوص تجدیدنظرخواهی آقایان و. م. و ن. م. ر. ض. بطرفیت آقایان ۱. ش. ت. ی. ۲. م. ص. نسبت به آن قسمت از دادنامه شماره ۹۴۰۲۲۵ مورخ ۹۴ / ۳ / ۱۹ صادره از شعبه ۲۲۰ دادگاه حقوقی تهران که به موجب آن حکم به بطلان دعوی تجدیدنظرخواهانها بخواسته ابطال رای داور به شماره ۹۳۰۴۴۳ مورخ ۹۳ / ۶ / ۱۵ مربوط به قرارداد ساخت شماره ۱ مورخ ۸۸ / ۱۲ / ۲۸ نسبت به پلاک ثبتی … صادر و اعلام گردیده است اولا نظر به اینکه دعوی خواهانهای اصلی توجهی به داور مرضی الطرفین ندارد و دعوی ابطال رای داوری صرفا می‌بایست بطرفیت محکوم له یا طرف قرارداد اصلی یا قرارداد داوری مطرح گردد لذا به استناد قسمت اول ماده ۳۵۸ قانون آئین دادرسی مدنی و بند ۴ ماده ۸۴ همان قانون ضمن نقض دادنامه تجدیدنظرخواسته قرار رد دعوی خواهانهای اصلی ردیف اول و دوم بطرفیت آقای م. ص. را صادر و اعلام می‌نماید ثانیا نظر به اینکه تجدیدنظرخواهانها دلیل یا مدرک قانع‌کننده و محکمه پسندی که نقض و بی اعتباری دادنامه تجدیدنظر خواسته را ایجاب کند ابراز ننموده‌اند و لایحه اعتراضیه آنان متضمن جهت موجه نمی‌باشد و خواسته آنان منطبق با هیچ‌یک از بندهای ماده ۴۸۹ قانون مورد اشاره نمی‌باشد و جهت تجدیدنظرخواهی آنان با هیچ‌یک از شقوق ماده ۳۴۸ قانون آئین دادرسی مدنی مطابقت ندارد لذا دادگاه به استناد قسمت اخیر ماده ۳۵۸ قانون اعلامی ضمن رد درخواست تجدیدنظرخواهی دادنامه تجدیدنظر خواسته در قسمت صدور حکم به بطلان دعوی تجدیدنظرخواهانها بطرفیت آقای ش. ت. ی. را تایید می‌نماید رای صادره قطعی است. 
. 
مستشار دادگاه تجدیدنظر استان تهران - مستشار دادگاه
. 
امیرحسین رمضان زاده - اصلان بدیهه اقدم
. 
. 
<#>
. رأی دادگاه بدوی. درخصوص دعوی الف. الف. بطرفیت الف. ا. بخواسته مطالبه مبلغ ۱۰۵ / ۰۰۰ / ۰۰۰ ریال بابت خسارات وارده به اتومبیل ت. به شماره … بشرح دادخواست تقدیمی دادگاه با توجه به مجموع محتویات پرونده و مدارک ابرازی حسب نظریه کارشناس استناد ورود خسارت به لحاظ بی‌احتیاطی خوانده و نیز ارزیابی خسارات وارده در مجموع خواسته خواهان را به میزان ۵۵ / ۰۰۰ / ۰۰۰ ریال موجه و ثابت دانسته مستندا به مواد یک و دو قانون مسئولیت مدنی و مواد ۱۹۸ و ۵۱۵ قانون آیین دادرسی مدنی حکم به الزام خوانده به پرداخت مبلغ ۵۵ / ۰۰۰ / ۰۰۰ ریال بابت خسارات مستقیم وارده و نیز خسارات دادرسی را در حق خواهان صادر و اعلام می‌نماید و اما در خصوص مازاد بر مبلغ مزبور نظربه اینکه مازاد بر مبلغ مزبور را کارشناس به عنوان افت قیمت خودرو ارزیابی نموده و خسارت ناشی از افت قیمت خسارت ناشی از عدم النفع محسوب و حسب تبصره یک ماده ۵۱۵ قانون اخیر الذکر خسارت ناشی از عدم النفع قابل مطالبه نمی‌باشد لهذا درخصوص مازاد حکم به بی حقی خواهان صادر و اعلام می‌نماید واما درخصوص دعوی بطرفیت آقای علی ا. به لحاظ عدم توجه دعوی به استناد بند ۴ ماده ۸۴ قانون مارالذکر قراررد دعوی صادر و اعلام می‌گردد رای صادره حضوری است ظرف بیست روز پس از ابلاغ قابل تجدیدنظرخواهی است ٪ رئیس شعبه ۲۱۰ دادگاه حقوقی تهران - علی‌اصغر کردستی
. 
. رأی دادگاه تجدیدنظر استان. درخصوص دادخواست آقای الف. ا. فرزند ه. بطرفیت آقایان الف. فرزند ع. و ع. فرزند م. ج. هردو الف. ب. بخواسته تجدیدنظرخواهی از دادنامه شماره ۲۷۱ - ۹۴ / ۴ / ۱۳ صادره از شعبه ۲۱۰ دادگاه عمومی حقوقی تهران که بموجب این دادنامه تجدیدنظرخوانده ردیف اول به پرداخت مبلغ ۵۵ / ۰۰۰ / ۰۰۰ ریال به عنوان جبران خسارات وارده به اتومبیل تویوتا سواری درحق تجدیدنظرخواه محکوم ومبلغ ۵۰ / ۰۰۰ / ۰۰۰ ریال دیگر به عنوان افت قیمت اتومبیل براثر حادثه تصادف با این استدلال که این خسارت عدم النفع محسوب وخسارت عدم النفع حسب ماده ۵۱۵ قانون آیین دادرسی مدنی قابل مطالبه نیست لذا حکم به بطلان دعوای تجدیدنظرخواه صادرگردیده است حالیه با توجه به محتویات پرونده واینکه افت قیمت حاصله ازتصادف به اتومبیل هرگز به عنوان خسارت عدم النفع تلقی نمی‌گردد بلکه خسارتی است که دراثر تقصیر راننده مقصر حادثه حادث شده وامری مشخص ومسلم است ولذا این دادگاه تجدیدنظرخواهی را وارد تشخیص وبه استناد ماده ۳۵۸ قانون آیین دادرسی مدنی ضمن صدور حکم نقض قسمت دوم دادنامه به استناد مواد اول ودوم قانون مسئولیت مدنی تجدیدنظرخوانده آقای الف. ا. را علاوه برخسارت موضوع دادنامه فوق به پرداخت مبلغ ۵۰ / ۰۰۰ / ۰۰۰ ریال به عنوان جبران خسارت وارده ناشی از افت قیمت اتومبیل براثر تصادف وبه استناد ماده ۵۱۵ قانون آیین دادرسی مدنی به پرداخت مبلغ ۵ / ۵۷۵ / ۰۰۰ ریال به عنوان خسارت دادرسی درمرحله در حق آقای الف. الف. محکوم می‌نماید اما با توجه به اینکه تجدیدنظرخوانده ردیف دوم آقای ع. سمتی در دعوا ندارد به استناد مواد ۸۴ و ۸۹ قانون آیین دادرسی مدنی قرار رد دعوای تجدیدنظرخواهی نسبت به وی صادر واعلام می‌گردد رای صادره قطعی است. 
. 
مستشاران شعبه ۴۳ دادگاه تجدیدنظراستان تهران
. 
سید ابوالحسن قاسمی - محمد حسین عبداللهی
. 
. 
<#>
. رأی دادگاه بدوی. قرارتوقف رسیدگی (اناطه) در خصوص پرونده کلاسه ۹۰۰۸۲۰ دادخواست شرکت تعاونی م. با وکالت آقای ت. م. بطرفیت شرکت ت. با وکالت آقایان الف. ب. پ. و ش. ن. بخواسته محکومیت خوانده به پرداخت بهای عادله روز به مقدار ۲۱۱۳۰ متر مربع زمین تصرف شده توسط خوانده از طریق ارجاع امر به هیئت کارشناسان رسمی دادگستری همچنین در خصوص پرونده کلاسه ۹۰۰۹۸۷ دعوی شرکت ت. با مدیریت آقای ع. ع. با وکالت آقایان ش. ن. و الف. ب. پ. بطرفیت ۱ -شرکت ت. با وکالت آقای ت. م. ۲ -ف. ک. ۳ -ک. ق. ۴ -ع. خ. ۵ -م. ر. ۶ - ر. ت. ۷ -ح. ت. ۸ -م. ت. ۹ - ح. ت. ۱۰ -ک. ف. ۱۱ - ج. ق. ۱۲ -هیات ماده واحد تعیین تکلیف اراضی اختلافی موضوع ماده ۵۶ قانون جنگلها و مراتع شهر تهران بخواسته دعوی متقابل در پرونده کلاسه ۹۰۰۸۲۰ مطروحه در این شعبه به خواسته ۱ -ابطال سند انتقال شماره … دفترخانه …تهران موضوع دفترچه سند رسمی شماره … (استنادی خوانده فوق در پرونده اصلی) بالتبع ابطال معامله مورخ ۲۹ - ۱۱ - ۸۶ و ۶ - ۶ - ۷۶ و وکالتنامه شماره … مورخ ۲۹ - ۹ - ۷۵ و … مورخ ۱ - ۱۰ - ۸۹ و … - ۹ - ۸ - ۸۳ ۲ -ابطال رای شماره ۱۶۰۷ / ه مورخ ۲۴ - ۱۲ - ۸۹ هیات ماده واحده تعیین تکلیف اراضی اختلافی موضوع ماده ۵۶ قانون جنگلها و مراتع شهرستان تهران مقوم به پنجاه و یک‌میلیون ریال بانضمام کلیه خسارات و هزینه‌های دادرسی و حق‌الوکاله و همچنین در خصوص پرونده کلاسه ۹۱۰۴۳۰ دادخواست اداره منابع طبیعی شهرستان تهران بطرفیت ۱ -ف. ک. ۲ -ک. ق. ۳ -سازمان تامین آب و فاضلاب تهران با وکالت آقایان ش. ن. و الف. ب. بخواسته صدور حکم مبنی بر ابطال رای شماره ۱۶۰۷ / ه مورخ ۲۴ - ۱۲ - ۸۹ هیات ماده واحده تعیین تکلیف اراضی اختلافی و همچنین در خصوص پرونده کلاسه ۹۲۰۳۳۸ دعوی شرکت ت. بطرفیت ۱ -اداره م. ۲ -خانم ف. ک. ۳ -آقای ک. ق. ۴ -شرکت ت. به خواسته ورود ثالث به دادخواست اداره م. در خصوص تقاضای صدور حکم مبنی بر ابطال رای ۱۶۰۷ / ه مورخ ۲۴ - ۱۲ - ۸۹ هیات ماده واحده تعیین و تکلیف اراضی اختلافی با توجه به پرونده کلاسه ۹۰۰۹۹۸۰۲۴۲۴۰۹۸۷ شعبه ۱۲۷ دادگاه عمومی تهران همچنین در خصوص پرونده کلاسه ۹۲۰۸۰۷ اداره م. به طرفیت ۱ -ج. ک. ۲ -ق. م. ۳ -م. م. ۴ -شرکت ت. بخواسته دعوی تقابل در پرونده‌های شماره کلاسه ۹۲۰۹۹۸۰۲۴۲۴۰۰۳۷۲ و ۹۲۰۹۹۸۰۲۴۲۴۰۰۳۳۸ بخواسته ابطال رای شماره ۱۶۰۷ / ه مورخ ۲۴ - ۱۲ - ۸۹ هیات ماده واحده مطروحه در شعبه ۱۲۷ دادگاه عمومی حقوقی تهران و جبران کلیه خسارات اعم از کارشناسی و دادرسی و حق‌الوکاله نماینده حقوقی و قضایی طبق تعرفه با ملاحظه محتویات پرونده می‌شود که بازپرس شعبه اول دادسرای ویژه مبارزه با زمین خواری طی نامه شماره ۹۳۱۰۵۳۲۱۴۶۱۰۰۳۰۲ مورخ ۱۷ - ۱۰ - ۹۳ اعلام داشته در خصوص پلاک ثبتی …فرعی از … اصلی بخش ۱۱ تهران شکایت کیفری شده است و پرونده کلاسه ۹۱۰۰۶۸ درشعبه اول بازپرسی دادسرای ویژه مبارزه با زمین خواری تهران مفتوح و در حال رسیدگی است باتوجه به اینکه تصمیم‌گیری پرونده‌های این شعبه منوط به این است که وضعیت نهایی پرونده مذکورمعلوم و مشخص گردد لذا دادگاه دراجرای ماده ۱۹ قانون آئین دادرسی دادگاه‌های عمومی مدنی مصو ب ۷۹ قرار توقف رسیدگی (اناطه) تا تعیین تکلیف نهایی پرونده مذکور صادرو اعلام می‌نماید قرار صادره ظرف بیست روز از تاریخ ابلاغ قابل تجدیدنظرخواهی درمحاکم محترم تجدیدنظراستان تهران می‌باشد بدینوسیله به طرفین ابلاغ می‌گردد که پس ازاخذ حکم نهائی و قطعی درکلاسه فوق رونوشت مصدق آن رابه این دادگاه جهت رسیدگی ماهیتی تقدیم نموده و تقاضای به جریان افتادن پرونده و رسیدگی نمایند. / ه- ۱۵ - ۹ - ۹۴ رئیس شعبه ۱۲۷ دادگاه عمومی حقوقی تهران - خلیل قائدی. رأی دادگاه تجدیدنظر استان. درباره تجدیدنظرخواهی شرکت ت نسبت به دادنامه شماره ۱۰۹۷ - ۹۴ / ۹ / ۲۴ صادر از شعبه ۱۲۷ دادگاه عمومی حقوقی تهران که به موجب آن و در اجرای ماده ۱۹ قانون آئین دادرسی مدنی راجع به دعاوی مطروحه قرار اناطه صادر و اعلام گردیده است. با توجه به جمیع اوراق و محتویات پرونده، صرف‌نظر از صحت و سقم ادعای تجدیدنظرخواه، با عنایت بر اینکه قرارهای قابل تجدیدنظر در ماده ۳۳۲ قانون آئین دادرسی مدنی تصریح‌شده و قرار اناطه در ردیف قرارهای مذکور وجود ندارد، در نتیجه قابلیت تجدیدنظرخواهی نداشته و قطعی تلقی می‌شود. با لحاظ قطعی بودن قرار مورد درخواست تجدیدنظر، دادگاه مستندا به مواد ۲ و ۳۳۲ قانون یاد شده، قرار رد دعوای تجدیدنظرخواهی را صادر می‌نماید. رای صادره قطعی است. 
. 
رئیس شعبه ۱۰ دادگاه تجدیدنظر استان تهران - مستشار
. 
محمدحسن امی - امیر ح. رمضان زاده
. 
. 
<#>
. رأی دادگاه بدوی. در خصوص دعوی خواهان ۱. ر. ع. ۲. پ. ق. ز. با وکالت الف. ت. به طرفیت ۱. م. ۲. ع. ۳. ن. ۴. ط. ۵. م. ل. ۶. ه. همگی ط. ۷. ح. خ. ر. به خواسته الزام به تنظیم سند رسمی پلاک ثبتی … فرعی از … اصلی نظر به اینکه خواهان‌ها مستند دعوی خود را مبایعه نامه مورخه ۴ - ۵ - ۷۱ قراردادند که در جلسه رسیدگی اظهار داشتند که اصل آن را در اختیار ندارند نظر به اینکه مبایعه نامه مذکور عادی می‌باشد اصل آن هم در اختیار خواهان‌ها نمی‌باشد علیهذا مالکیت خواهان‌ها با توجه به مبایعه نامه مذکور برای دادگاه احراز نشده و از طرفی این مرجع در مقام رسیدگی به اثبات مبایعه نامه مذکور نمی‌باشد که استعلامات مورد نظر وکیل خواهان‌ها را در جهت اثبات و احراز مبایعه نامه انجام دهد علیهذا خواهان‌ها باید ابتدا دعوی اثبات مبایعه نامه مذکور را مطرح نمایند بنابراین دعوی به این کیفیت مسموع نیست و به استناد ماده ۲ قانون آیین دادرسی مدنی قرار عدم استماع دعوی صادر می‌گردد. این قرار ظرف بیست روز پس از ابلاغ قابل تجدیدنظرخواهی در دادگاه محترم تجدیدنظر استان تهران می‌باشد. 
. 
رییس شعبه ۱۸۴ دادگاه عمومی حقوقی تهران - حسین‌علی اصغر نژاد. رأی دادگاه تجدیدنظر استان. تجدیدنظرخواهی خانم‌ها پ. ق. ز. و ر. ع. با وکالت آقای ت. از دادنامه ۸۱۶ مورخه ۹۴ / ۸ / ۲۷ شعبه محترم ۱۸۴ دادگاه عمومی حقوقی تهران که بموجب آن قرار عدم استماع دعوی مطرحه بخواسته الزام تجدید نظر خواندگان به تنظیم سند رسمی تصدیر گردیده وارد نمی‌باشد زیرا رأی بر اساس قواعد جاری و تشریفات ساری اصدار یافته و ایرادی ازحیث ماهوی یاشکلی به آن وارد نیست و استدلال محکمه محترم بدوی و نیز استناد آن صحیح است و تجدیدنظرخواه دلیل یا دلایلی که موجبات نقض یابی اعتباری دادنامه رافراهم نماید ارائه ننموده است بنا به مراتب دادگاه در استناد به صدر ماده ۳۵۳ قانون آئین دادرسی دادگاه‌های عمومی و انقلاب مصوب ۷۹ / ۱ / ۲۱ در امورمدنی ضمن رد اعتراض معترض دادنامه معترض عنه راعینا " تأیید می‌نماید. رأی دادگاه بموجب ماده ۳۶۵ همین قانون قطعی است. 
. 
رئیس شعبه ۶۴ دادگاه تجدیدنظراستان تهران - مستشار دادگاه
. 
غلامرضا نحوی - علی نجفی سوادرودباری
. 
. 
<#>
. رأی دادگاه بدوی. درخصوص دادخواست تقدیمی م. ق. ز. ش. و ف. ط. ز. با وکالت آقای الف. گ. بطرفیت آقای الف. ی. بخواسته صدور حکم به خلع ید مشاعی نسبت به سیصد و شصت و هشت سهم مشاع از پنج هزار سهم دو دانگ مشاع از شش‌دانگ یک قطعه باغ به مساحت ۶۵۳۴ / ۵ مترمربع به پلاک ثبتی باقیمانده … فرعی از … اصلی قریه س. و اجرت‌المثل ایام تصرف طبق نظر کارشناس رسمی دادگستری از سال ۱۳۸۶ با احتساب کلیه خسارات دادرسی و حق‌الوکاله وکیل، با این توضیح که وکیل خواهان اظهار داشته‌اند که موکلین ایشان از مالکین مشاعی پلاک مبحوث عنه می‌باشند که خوانده بدون اذن و اجازه مبادرت به تصرف نموده‌اند و عواید و سهم‌الارث باغ را به نفع خود برداشت می‌نمایند فلذا خواسته به شرح صدرالبیان را مطرح نموده‌اند دادگاه با التفات به مستندات و منضمات دادخواست و نظر به افزایش خواسته خواهان از ۱۳۷۹ / ۱ / ۱ در جلسه اول دادرسی تقاضای اجرت‌المثل نموده‌اند. نظر به پاسخ استعلام ثبتی و اینکه خواهان از تاریخ ۹۲ / ۱۱ / ۲۶ و اینکه دعوی خلع ید می‌بایست کلیه شرکاء مشاعی پلاک نیز طرف دعوی واقع شوند و صرفا احد از شرکاء نسبت به تصرف احد از ورثه مرحوم ق. ی. است طرح دعوی نموده‌اند لذا دادگاه نظر به اینکه در خصوص خلع ید خواسته منطبق با موازین قانونی طرح نشده است مستندا به ماده ۲ قانون آیین دادرسی مدنی قرار عدم استماع دعوی خواهان به کیفیت مطروحه صادر و اعلام می‌نماید و در خصوص مطالبه اجرت‌المثل نظر به مالکیت مشاعی خواهانها و اینکه حسب استعلام ثبتی از تاریخ ۹۲ / ۱۱ / ۲۶ انتقال‌یافته و با التفات به نظریه کارشناس منتخب دادگستری با اوضاع و احوال معلوم و محقق قضیه مطابقت داشته و قابل اجابت است و اینکه هر شخص از مال غیر استیفاء منفعت می‌نماید صاحب مال مستحق اجرت‌المثل خواهد بود و نظر به اینکه خوانده دفاعی پیرامون خواسته و دلیلی بر پرداخت سهم خواهان ابراز ننموده‌اند دعوی خواهان ثابت و وارد تشخیص و مستندا به مواد ۱۹۸ و ۵۱۹ قانون آیین دادرسی دادگاه‌های عمومی و انقلاب در امور مدنی و ماده ۳۳۶ قانون مدنی حکم به محکومیت خوانده به پرداخت یکصد و شصت میلیون ریال بابت اجرت‌المثل ایام تصرف از تاریخ ۹۲ / ۱۱ / ۲۶ تا ۹۴ / ۵ / ۲۱ و ۷ / ۷۱۰ / ۰۰۰ ریال بابت خسارات دادرسی و هزینه دادرسی پرداختی بابت اجرت‌المثل و هزینه کارشناس و ۲۶ / ۸۰۰ / ۰۰۰ ریال بابت حق‌الوکاله وکیل درحق خواهان صادر و اعلام می‌نماید بدیهی است صدور اجرائیه منوط به پرداخت تتمه هزینه دادرسی در خصوص اجرت‌المثل ایام تصرف و ابطال کامل تمبر وکالت در خصوص اجرت‌المثل می‌باشد در خصوص مازاد خواسته خواهان از ۷۹ / ۱ / ۱ تا ۹۲ / ۱۱ / ۲۶ نظر به عدم مالکیت رسمی خواهانها و عدم ذی‌نفع بودن مستندا به ماده ۸۹ قانون آیین دادرسی مدنی ناظر به بند ۱۰ ماده ۸۴ قانون مأخذ قرار رد دعوی خواهان صادر و اعلام می‌نماید. رای صادره غیابی و ظرف بیست روز قابل واخواهی دراین دادگاه پس از انقضاء ظرف بیست روز قابل تجدید نظر خواهی در دادگاه محترم تجدید نظر استان تهران می‌باشد. 
. 
رییس شعبه دوم دادگاه عمومی حقوقی دماوند - سید ابوالفضل سیادتی. رأی دادگاه تجدیدنظر استان. در مورد تجدیدنظرخواهی ف. ط. ز. و م. ق. ز. ش. با وکالت الف. گ. بطرفیت الف. ی. نسبت به دادنامه ۰۰۶۴۰ مورخه ۱۳۹۴ / ۸ / ۱۶ در پرونده کلاسه ۰۰۲۷ صادره از شعبه دوم دادگاه عمومی حقوقی تهران که به موجب آن قرارعدم استماع دعوی تجدید نظرخواه به خواسته خلع ید صادر گردید باعنایت به استدلال دادگاه محترم بدوی ایراد تجدید نظرخواهی واردنمی‌باشد زیرا دادنامه تجدیدنظر خواسته بر اساس محتویات پرونده و دلائل و مدارک ابرازی صحیحا «و مطابق مقررات قانونی و خالی از هرگونه اشکال صادر شده و تجدیدنظرخواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه را ایجاب نماید ابراز ننموده و لایحه اعتراضیه متضمن جهت موجه نیست و تجدیدنظرخواهی باهیچیک از شقوق ماده ۳۴۸ قانون آئین دادرسی مدنی مطابقت ندارد لذا دادگاه ادعای تجدید نظرخواه را واردو محمول بر صحت تشخیص نداده دادنامه مور اعتراض را منطبق با مقررات و اصول دادرسی می‌داند مستندا» به ماده ۳۵۳ قانون آئین دادرسی مدنی ضمن رد دادخواست تجدیدنظرخواهی دادنامه تجدیدنظرخواسته را عینا " تأیید می‌نماید. این رأی قطعی است. 
. 
رئیس شعبه ۶۴ دادگاه تجدیدنظراستان تهران - مستشار شعبه
. 
غلامرضا نحوی - علی نجفی سوادرودباری
. 
. 
<#>
. رأی دادگاه بدوی. با التفات به کلیه اوراق پرونده و رسیدگی‌های بعمل آمده دعوی اقامه شده وکیل خواهان مبنی بر الزام به ایفای تعهد (تهیه یک باب منزل مسکونی متعارف از ماترک مرحوم ج. س.) و احتساب خسارات دادرسی مآلا به جهت آتی الذکر غیر وارد و به عقیده این محکمه متکی به ادله قانونی نمی‌باشد زیرا قدر متیقن این است که از نظر قانون مدنی نیز تعهدات یک‌طرفه الزام‌آور نمی‌باشد و همانگونه که برای تحقق عقد صرف ایجاب کافی نبوده و به قبول نیز محتاج است به طریق اولی صرف تعهد به تنهایی الزام‌آور نمی‌باشد و عنصر اطلاع و قبول طرف و توالی عرفی بین ایجاب و قبول ضرورت دارد بنابراین هر تعهدی که در آن مساله قبول طرف و توالی ایجاب و قبول احراز نگردد معتبر و الزام‌آور نخواهد بود و متعهد مثل مورد ایقاع که مخلوق اراده یک نفر است هر زمان بخواهد می‌تواند از تعهد خود منصرف شود به عبارت دیگر در تعهدنامه وجود یا عدم امضای متعهد له ملاک نیست بلکه ضابطه و ملاک احراز عنصر قبولی و توالی بین ایجاب و قبول تحقق قرارداد و معامله است که در مانحن فیه این ضابطه احراز نشده است در نتیجه دادگاه دعوی طرح‌شده را بر مبنای آن جهاتی که فوقا قلم گرفته شد متکی به دلیل ندانسته و آنگاه با اختیارات حاصله از ماده ۱۹۷ قانون آئین دادرسی مدنی به بطلان آن انشاء حکم می‌نماید مع‌الوصف اعلام می‌دارد حکم اصداری حضوری و ظرف مهلت بیست روز ازتاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۲۶ دادگاه عمومی تهران-حجت الله امیدواری. رأی دادگاه تجدیدنظر استان. تجدیدنظرخواهی خانم الف. ک. با وکالت آقای ه. از دادنامه ۷۸۳ مورخه ۹۳ / ۸ / ۲۵ شعبه محترم ۲۶ دادگاه عمومی حقوقی تهران که به موجب آن در خصوص دعوی مطروحه ایشان با وکالت نامبرده بطرفیت وراث مرحوم ج. س. بخواسته الزام وراث به انجام تعهد مرحوم مورث از حیث خرید یک باب منزل مسکونی حکم به بطلان دعوا تصدیر گردیده وارد نمی‌باشد زیرا رأی بر اساس قواعد جاری و تشریفات ساری اصدار یافته و ایرادی ازحیث ماهوی یاشکلی به آن وارد نیست و استدلال محکمه محترم بدوی و نیز استناد آن صحیح است و تجدیدنظرخواه دلیل یا دلایلی که موجبات نقض یابی اعتباری دادنامه رافراهم نماید ارائه ننموده است بنا به مراتب دادگاه در استناد به قسمت اخیر ماده ۳۵۸ قانون آئین دادرسی دادگاه‌های عمومی و انقلاب مصوب ۷۹ / ۱ / ۲۱ در امورمدنی ضمن رد اعتراض معترض دادنامه معترض عنه راعینا " تأیید می‌نماید. رأی دادگاه بموجب ماده ۳۶۵ همین قانون قطعی است. 
. 
شعبه ۶۲ دادگاه تجدیدنظر استان تهران - مستشار و مستشار
. 
غلامرضا نحوی- علی نجفی سوادرودباری
. 
. 
<#>
. رأی دادگاه بدوی. در خصوص دادخواست خانم ب. ج. با وکالت آقای ر. خ. به طرفیت آقای الف. ج. الف. با قیمومیت خانم م. ج. ر. به خواسته استرداد مال (مطالبه صد قطعه سکه طلای تمام) مقوم به ۰۰۰ - ۰۰۱ - ۵۰ ریال با احتساب خسارات دادرسی به این شرح که وکیل خواهان بیان داشته: به موجب سند اقرار رسمی شماره … سال ۱۳۶۷ دفتر اسناد رسمی شماره … تهران، همسر خواهان آقای ح. ج. الف. اقرار به بدهی به میزان صد قطعه سکه طلای تمام داشته که نامبرده در تاریخ ۲۲ - ۴ - ۹۲ وفات یافته و برابر گواهی حصروراثت صادره خواهان و الف. ج. الف. تنها ورثه وی می‌باشند بنابراین تقاضای محکومیت خوانده به شرح دادخواست را دارد. با عنایت به محتوای پرونده از جمله مفاد سند رسمی فوق‌الذکر که در آن تصریح داشته به شرح ذیل مهریه خواهان افزایش‌یافته به یک جلد کلام اله مجید و یک جام آیینه و یک زوج شمعدان عینا به شرح فوق به انضمام یکصد سکه یک بهار آزادی … و در ادامه ذکر شده … بدیهی است تنظیم این سند خللی به مندرجات سند ازدواج زوجین، وارد نمی‌آورد … و با توجه به اینکه، نکاح، عقدی است لازم و جز به طلاق یا موارد فسخ معین، قابل انحلال و فسخ نیست در نتیجه نمی‌توان مقدار مهر مقرر در عقد را تغییر داد و افزایش همان مهریه نیز تغییر مهر مقرر در عقد بوده نه تعهد جدید که مشمول مقررات ماده ۱۰ قانون مدنی باشدبنابراین دادگاه دعوی خواهان را غیر ثابت تشخیص داده و مستندا به ماده ۱۲۵۷ قانون مدنی حکم به بی حقی خواهان صادر و اعلام می‌دارد. رای صادره حضوری و ظرف ۲۰ روز پس از ابلاغ قابل اعتراض در دادگاه محترم تجدیدنظر استان تهران است. 
. 
رئیس شعبه ۱۱۹ دادگاه حقوقی تهران - علی نجفی. رأی دادگاه تجدیدنظر استان. در مورد تجدیدنظر خواهی ب. ج. با وکالت ر. خ. بطرفیت ۱ - الف. ج. الف. ۲ - م. ج. ر. نسبت به دادنامه ۱۲۵۳ مورخ ۹۴ / ۹ / ۱۷ در پرونده کلاسه ۰۰۶۱۶ صادره از شعبه ۱۱۹ دادگاه عمومی حقوقی تهران که به موجب آن حکم به بی حقی تجدیدنظر خواه به خواسته مطالبه صد قطعه سکه بهار آزادی صادر گردید با عنایت به استدلال دادگاه و اینکه شرط ابتدائی الزام‌آور نیست و این تعداد سکه در زمان عقد منعقد نگردیده است و مهریه آن است که در زمان عقد فقط منعقد می‌گردد و این تعهد شرط ضمن عقد جداگانه نمی‌باشد و تعهد ابتدائی است تعهد ابتدائی الزام اور نیست با عنایت به ملاحظه لوایح طرفین استدلال دادگاه بدوی دادنامه بر اساس قواعد و موازین فقهی و حقوقی جاری و تشریفات دادرسی ساری تصدیر یافته ایراد تجدیدنظر خواه با هیچیک از شقوق ماده ۳۴۸ قانون آئین دادرسی منطبق نمی‌باشد مستندا به ماده ۳۵۸ قانون آئین دادرسی مدنی ضمن رد تجدیدنظر خواهی تجدیدنظر خواه دادنامه تجدیدنظر خواسته را عینا تائید می‌نماید. رای دادگاه قطعی است. 
. 
شعبه ۶۴ دادگاه تجدیدنظر استان تهران - مستشار و مستشار
. 
علی نجفی سوادرودباری- اصلان بدیهه اقدم
. 
. 
<#>
. رأی دادگاه بدوی. در خصوص خواسته خانم م. ق. د. فرزند م. بطرفیت آقای م. ک. فرزند ح. دائر به مطالبه اجرت‌المثل ایام زوجیت از تاریخ ۱۳۸۷ / ۸ / ۲۰ لغایت صدور حکم با جلب نظر کارشناس و مطالبه خسارات دادرسی، خواهان با ارائه تصویر سند ازدواج شماره … مورخه ۱۳۸۷ / ۸ / ۲۰ تنظیمی دفتر ۴۳۹ تهران خود را همسر شرعی و قانونی خوانده معرفی و درخواست اجرت‌المثل ایام زوجیت را خواستار گردید. مستفاد از تبصره ماده ۳۳۶ قانون مدنی استحقاق و استقرار حق برای زوجه منوط به عدم تبرع و صدور دستور از زوج می‌باشد. که در فرض خواسته خواهان دلیلی برصدور دستور از سوی خوانده ارائه نگردید بنابراین دادگاه حکم به بیحقی خواهان صادر و اعلام می‌دارد. رای صادره حضوری و ظرف ۲۰ روز پس از ابلاغ قابل اعتراض در محاکم محترم تجدیدنظر استان تهران می‌باشد. 
. 
رئیس شعبه ۲۶۵ دادگاه خانواده ۲ تهران - علی عابدی. رأی دادگاه تجدیدنظر استان. تجدیدنظرخواهی خانم م. ق. ب. بطرفیت آقای م. ک. از دادنامه ۰۱۱۵۶ مورخه ۹۴ / ۸ / ۳۰ شعبه ۲۶۵ دادگاه خانواده تهران که بموجب آن در خصوص دعوی مطروحه مشارالیها بطرفیت نامبرده بخواسته اجرت‌المثل کارکرد ایام و سنوات زندگی مشترک در پرونده کلاسه ۲۹۷ / ۹۴ حکم بر رد خواسته تصدیر شده وارد است زیرا اصل بر استحقاق و ظاهر در عدم تبرع در انجام کارهایی که بعهده مشارالیها نبوده، می‌باشد مگر مدعی خلاف اصل اقامه دلیل بر مدعای خویش نماید هکذا مفاد از دستورزوج و امر، او طلب، و درخواست است نه معنای مصطلح دستور که درآن امکان تراخی باترک ضد متصور نشود یا دلالت بر وجوب انجام فعل با ترک فعل آن هم بدون اماره نماید که قول بدان و عمل بر خلاف این خلاف قواعد است همچنین نیت تبرع یاعدم آن از امور قلبی و باطنی بوده و مربوط به فاعل و کننده کار یا تارک آن است و فقط قول وی پذیرفته است و به مجرد اینکه بگوید تبر عی نبوده باید از وی پذیرفته شود و مستفاداز تبصره الحاقی به ماده ۳۳۶ قانون مدنی همین است و نمی‌تواند خلاف مذکور دلالت کند. باضافه اینکه نیت ثبات ندارد و درطول زندگی یا عرض آن ممکن است تغییر کند و به حسب حال گاهی تبرعی و گاهی خلاف آن باشد و این امر طبعا " در مفروض محقق است و دلیلی بر خلافش ارائه نشده بنابه مراتب و توضیحات تجدیدنظرخواه درپرونده باوارد دانستن اعتراض در اجرای ماده ۳۵۸ قانون آئین دادرسی مدنی دادنامه معترض عنه را نقض و به جهات یاد شده در استناد به تبصره ماده ۳۳۶ قانون مدنی تجدیدنظر خوانده را به پرداخت اجرت‌المثل به مبلغ ۴۲۰۰۰ / ۰۰۰ ریال حسب نظریه کارشناسی در حق مشارالیها و خسارت دادرسی محکوم می‌نماید. رأی دادگاه به موجب ماده ۳۶۵ قانون آئین دادرسی مدنی قطعی است. 
. 
شعبه ۶۴ دادگاه تجدیدنظر استان تهران - مستشار و مستشار
. 
علی نجفی سوادرودباری- غلامرضا نحوی
. 
. 
<#>
. رأی دادگاه بدوی. در خصوص دادخواست س. ن. به طرفیت ح. ن. پ. با وکالت آقای الف. خ. بخواسته مبلغ ۰۰۰ / ۶۸۰ / ۵۹۵ / ۱ ریال به استناد رسید عادی و الزام خوانده به پرداخت آن با احتساب کلیه خسارات دادرسی و تاخیر تادیه، با توجه به محتویات پرونده اصحاب دعوی طی صورت‌جلسه‌ای ۲۲ / ۴ / ۹۳ توافق نمودند در صورت بروز اختلاف آقای ا. ب. بعنوان داور مرضی الطرفین اعلام نظر فرمایند و قبل از مراجعه به داور مرضی الطرفین طرح دعوی در محاکم موقعیت قانونی ندارد و توافق شد داور مرضی الطرفین ظرف یک ماه آینده کلیه حساب‌ها و کتابهای طرفین را انجام و نظریه تکمیلی را با امضاء داور مرضی الطرفین دعوی به این دادگاه اعلام نمایند و ارایه هر گونه نظریه از سوی داور قطعی و مصون از اعتراض طرفین باقی می‌باشد و طرفین هیچگونه اعتراض نیز ندارند و هر گونه اعتراضی را از خود سلب و ساقط نمودند و داور مرضی الطرفین نظریه خویش را مورخه ۱۳ / ۵ / ۹۳ به این محکمه ارایه و اعلام نموده مانده بدهی خوانده دعوی به مبلغ ۶۲۵ / ۶۸۱ / ۵۹۵ / ۲ ریال مسجل بوده و مورد تایید طرفین دعوی بوده است که طرفین هیچگونه سندی جهت حسابرسی ارایه نشده و تراز مورخ ۱۸ / ۴ / ۹۲ کاملا مورد قبول هر دو طرف بوده که با رضایت کامل و در سلامت کامل عقلی که مورد قبول اینجانب قرار گرفته است که با توجه به مراتب فوق دعوی خواهان ثابت تشخیص به استناد مواد ۵۱۵ و ۵۱۹ و ۵۲۲ و ۱۹۸ قانون آئین دادرسی مدنی حکم به محکومیت خوانده دعوی به مبلغ ۶۲۵ / ۶۸۱ / ۵۹۵ / ۲ ریال بابت اصل خواسته بانضمام کلیه خسارات دادرسی طبق تعرفه قانونی و نیز خسارت تاخیر تادیه از تاریخ تقدیم دادخواست لغایت یوم الوصول که بر مبنای قیمت شاخص بانک مرکزی که توسط واحد اجرای احکام مدنی محاسبه خواهد شد بنفع خواهان صادر و اعلام می‌نماید. رای صادره حضوری محسوب وظرف بیست روز پس از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
دادرس شعبه اول دادگاه عمومی حقوقی شهرری - منصور شهسواری. رأی دادگاه بدوی. درخصوص دادنامه شماره ۹۳۰۳۲۶ - ۹۳ / ۳ / ۲۰ صادره از این شعبه نظر یه اینکه مبلغ مورد محکومیت ۲ / ۵۹۵ / ۶۸۱ / ۶۲۵ ریال اشتباها و سهوا نوشته‌شده است در حالیکه مبلغ مورد محکومیت بطور صحیح و انطباق با نظر داوری مبلغ ۱ / ۵۹۵ / ۶۸۱ / ۶۲۵ ریال می‌باشد لذا در راستای ماده ۳۰۹ قانون آئین دادرسی مدنی مبلغ مورد محکومیت ۱ / ۵۹۵ / ۶۸۱ / ۶۲۵ ریال صحیح و تصحیح می‌گردد. تسلیم رونوشت رای اصلی بدون ذونوشت رای تصحیحی ممنوع است. 
. 
دادرس شعبه اول دادگاه عمومی حقوقی شهرری - منصور شهسواری. رأی دادگاه تجدیدنظر استان. درخصوص دادخواست آقای الف. خ. وکیل دادگستری به وکالت ازآقای ح. ن. پ. بطرفیت آقای س. ن. بخواسته تجدیدنظرخواهی از دادنامه‌های ۳۲۶ - ۹۳ / ۵ / ۲۰ و ۴۱۵ - ۹۳ / ۶ / ۲۴ صادره از شعبه اول دادگاه عمومی حقوقی شهرری که بموجب این دادنامه‌ها که رای اولیه ورای اصلاحی هستند براساس نظریه داور تجدیدنظرخواه به پرداخت مبلغ ۱ / ۵۹۵ / ۶۸۱ / ۶۲۵ ریال درحق تجدیدنظرخوانده محکوم گردیده است بدین شرح که حسب قرارداد مشارکت تاسیس کارگاه تولید و فروش ب. مورخ ۹۱ / ۱۱ / ۱۰ تنظیمی فی‌مابین طرفین قید شده چنانچه درطول مشارکت تاسیس کارگاه تولید و فروش ب. مورخ ۹۱ / ۱۱ / ۱۰ تنظیمی فی‌مابین طرفین قید شده چنانچه درطول مشارکت و یا دراتمام آن به هرعلت طرفین به مشکلات کاری وعالی برخورد نمایند با موافقت آقای ا. ب. فرزند ق. گ. به عنوان داور مرضی الطرفین تعیین می‌گردد و نظرایشان درجهت رفع اختلافات مالی و حسابی قابل‌قبول طرفین ولازم الاجرا می‌باشد و لذا دادگاه بدوی با توجه به این موضوع می‌بایست قرار رد دعوا را رسیدگی نماید تا طرفین به داور مراجعه وداور طبق مقررات ماده ۴۵۴ تا ۵۰۱ اقدام نماید و اینکه دادگاه خود داور را دعوت و نظریه وی را اخذ و برآن اساس مبادرت به انشاء رای نموده فاقد وجاهت قانونی است وصرف نظراز استدلال تجدیدنظرخواه این دادگاه به استناد مواد ۲ و ۳۵۲ قانون آیین دادرسی مدنی ضمن صدور حکم به نقض دادنامه‌های تجدیدنظرخواسته قرار رد دعوای خواهان بدوی را صادر واعلام می‌دارد رای صادره قطعی است. 
. 
شعبه ۴۳ دادگاه تجدیدنظر استان تهران - مستشار و مستشار
. 
سیدابوالحسن قاسمی - محمدحسین عبداللهی
. 
. 
<#>
. رأی دادگاه بدوی. درخصوص دادخواست غ. ج. ز. به طرفیت س. ح. ز. به خواسته اعسار از پرداخت محکوم به موضوع دادنامه شماره ۹۰۰۸۲۹ این شعبه به مبلغ ۲ میلیارد ریال، دادگاه باعنایت به دفاعیات خوانده مبنی بر اینکه خواهان تاجر است و باتوجه به اینکه خواهان در لیست دارایی خود را مالک نمایندگی ایران‌خودرو، سایپا و کارخانه چیپس معرفی کرده و تاجر می‌باشد برابر قانون از تاجر دادخواست اعسار پذیرفته نیست لذا دادگاه دعوی را ثابت ندانسته ومستندا به ماده ۵۱۲ قانون آئین دادرسی مدنی حکم بر بطلان دعوی صادر و اعلام می‌دارد. حکم صادره ظرف ۲۰ روز پس از ابلاغ قابل تجدید نظر خواهی در دادگاه تجدید نظر استان تهران است. 
. 
رئیس شعبه ۲۰۹ دادگاه عمومی حقوقی تهران - مرتضی بیات. رأی دادگاه تجدیدنظر استان. درخصوص تجدیدنظرخواهی آقای غ. ج. ز. بطرفیت آقای س. ح. ز. نسبت به دادنامه شماره ۵۹۸ - ۹۴ / ۸ / ۹ صادره از شعبه ۲۰۹ دادگاه عمومی حقوقی تهران که مشتمل برصدور حکم بر بطلان دعوی تجدیدنظرخواه مبنی بر اعسار از محکوم به موضوع دادنامه ۸۲۹ - ۹۰ / ۱۰ / ۲۶ می‌باشد نظر به رسیدگیهای بعمل آمده و تصدی نامبرده بر کارخانه و نمایندگی ایران‌خودرو و سایپا که موید تاجر بودن وی می‌باشد لذا دادخواست اعسار از تجار پذیرفته نمی‌شود و نامبرده باید درخواست صدور حکم ورشکستگی نماید بنابمراتب این دادگاه مستندا به مواد ۳۵۱ و ۳۵۸ و ۲ قانون آئین دادرسی مدنی ضمن اصلاح استناد دادگاه به ماده ۱۵ قانون نحوه اجرای محکومیت‌های مالی مصوب ۱۳۹۴ دادنامه تجدیدنظرخواسته را نقض و مبادرت بصدور قرار رد دعوی می‌نماید این رای قطعی است. 
. 
شعبه ۲۸ دادگاه تجدیدنظر استان تهران - رئیس و مستشار
. 
قاسم توکلی - رمضان نامدار
. 
. 
<#>
. رأی دادگاه بدوی. رای دادگاه
. 
درخصوص دعوی م. ۲ - ش. ۳ -م. ۴ - ط. ع. به طرفیت م. ن. ق. به خواسته مطالبه خسارت ناشی از توقف عملیات اجرائی در پرونده کلاسه ۹۰۰۰۶۲ به انضمام کلیه خسارات دادرسی، نظر به اینکه خواهان‌ها به موجب دادخواست و سایر منضمات آن اعلام داشته‌اند که خوانده در تاریخ ۹۱ / ۱۲ / ۱۹ به موجب دادخواست تقدیمی درخواست صدور تاخیر در اجرای حکم و ابطال عملیات اجرائی کلاسه ۹۰۰۰۶۲ را نموده که به موجب دادنامه ۹۲۰۴۴۶ حکم به بطلان اعتراض ثالث صادر گردیده و در مرجع بالاتر مورد تائید قرا رگرفته است، نظر به رد اعتراض خوانده تقاضای صدور حکم به خسارت به مبلغ معادل مبلغ خسارت احتمالی به میزان ۳۴۰۰۰۰۰۰۰ ریال و خسارات دادرسی را مطالبه نموده است. خواهان‌ها ادنی اثباتی مبنی بر وقوع خسارت از اعتراض خوانده را اقامه ننموده‌اند. بنابراین دادگاه به لحاظ عدم احراز صحت ادعای خواهان‌ها مستندا " به ماده ۱۹۷ قانون ا دم حکم بر بطلان دعوی خواهان‌ها صادر می‌نماید رای صادره ظرف بیست روز از تاریخ ابلاغ قابل تجدیدنظر در محاکم تجدیدنظر استان تهران می‌باشد. 
. 
رئیس شعبه ۱۸۱ دادگاه عمومی تهران
. 
رفیع خدایاری
. 
. 
. رأی دادگاه بدوی. رای دادگاه
. 
در خصوص تجدیدنظرخواهی ۱. خانم ش. م.۲. آقای م. م.۳. خانم ط. ع. ل.۴. خانم م. م. بطرفیت تجدیدنظرخوانده م. ن. ق. نسبت به دادنامه شماره ۸۱۳ - ۹۳ با عنایت به اینکه دادخواست تجدیدنظرخواهی از حیث اعلام آدرس خوانده ناقص بوده وتجدیدنظرخواه علیرغم ابلاغ اخطاریه در مورخ ۲۲ / ۹ / ۹۴ اقدام به رفع نقص نکرده و عذر موجهی نیز ابراز نکرده است لذا دادگاه مستندا به تبصره ۲ ماده ۳۳۹ قانون آئین دادرسی مدنی قراررد تجدیدنظرخواهی صادر واعلام می‌نماید رای صادره حضوری وظرف ۲۰ روز ازتاریخ ابلاغ قابل تجدیدنظرخواهی در دادگاه تجدیدنظر استان تهران می‌باشد. 
. 
رئیس شعبه ۱۸۱ دادگاه حقوقی تهران
. 
رفیع خدایاری. رأی دادگاه تجدیدنظر استان. رای دادگاه
. 
اعتراض آقای م. م. نسبت به دادنامه شماره ۸۵۱ مورخ ۹۴ / ۱۰ / ۱۳ صادره از شعبه ۱۸۱ دادگاه حقوقی تهران که به موجب آن قرار رد تجدیدنظرخواهی پیرامون تجدیدنظرخواهی مشارالیه نسبت به دادنامه شماره ۸۱۳ مورخ ۹۳ / ۸ / ۳۰ اصدار یافته وارد بوده و محمول بر صحت می‌باشد زیرا پیرو تصمیم مورخ ۹۴ / ۸ / ۲۷ دفتر دادگاه بدوی تکلیف داشته به کلیه تجدیدنظرخواهان نسبت به دادنامه شماره ۸۱۳ مورخ ۹۳ / ۸ / ۳۰ یعنی آقای م. و خانمها ط. و ش. و م. شهرت همگی م. در خصوص رفع نقص اخطاریه ارسال نموده تا کلیه تجدیدنظرخواهان آدرس اقامتگاه تجدیدنظرخوانده را اعلام و ثانیا تجدیدنظرخواهان خانمها ط. و ش. و م. م. هزینه تجدیدنظرخواهی را پرداخت نمایند لیکن دفتر دادگاه بدوی اخطاریه رفع نقص فقط برای خانمها ط. و ش. و م. م. ارسال نموده و برای تجدیدنظرخواه آقای م. م. اخطاریه رفع نقص ارسال نشده است تا نشانی اقامتگاه تجدیدنظرخوانده را اعلام نماید و از این نظر بر صدور قرار رد تجدیدنظرخواهی نسبت به تجدیدنظرخواه آقای م. م. خدشه وارد است علیهذا دادگاه مستندا به مادتین ۳۵۳ و ۳۴۸ قانون آئین دادرسی دادنامه معترض عنه را نقض نموده پرونده را جهت اقدام قانونی به دادگاه محترم بدوی اعاده می‌نماید رای صادره قطعی است. مستشار دادگاه تجدیدنظر استان تهران - مستشار دادگاه تجدیدنظر استان تهران
. 
ح. رمضان زاده اصلان بدیهه اقدم
. 
. 
<#>
. رأی دادگاه بدوی. درخصوص دعوی خواهانها آقایان ف. و ف. ح. ح. ن. با وکالت آقای ع. ب. ن. وخانم س. س. ط. به طرفیت خوانده دعوی آقای ب. ح. ح. ن. با قیمومیت خانم م. ث. به خواسته الزام به تنظیم سند رسمی ملک (الزام به تنظیم سند رسمی سه دانگ مشاع از ۶ دانگ پلاک ثبتی شماره … فرعی از … اصلی مستند به سند صلح مورخه ۱۸ آذر ۹۱ بعلاوه مطالبه خسارات دادرسی نظربه اینکه علی‌رغم اظهار وکلای خواهانها درجلسه مورخه ۹۴ / ۷ / ۵ مبنی برطرح دعوی جلب ثالث و عدم اقدام آن تاکنون صرف‌نظر از ضرروت طرح دعوای مذکور به اینکه دعوای جلب ثالث نمی‌تواند به منزل تکمیل دعوای اصلی باشد لیکن آنچه مسلم است خوانده دعوی محجور بوده هرچند حکم حجر آن ضمیمه پرونده نبوده، حسب اظهار اصحاب دعوی به خانم م. ث. همسرشرعی و قانونی خوانده دعوی به فرض صحت مطلب به موجب ۱۲۲۴ قانون مدنی، حفظ ونظارت دراموال محجور وظیفه قیم بوده لذا انتقال وفروش آن‌که ممنوعیت فوق در ماده ۱۲۴۱ قانون مدنی به صراحت تصریح گردیده که قیم نمی‌تواند اموال غیرمنقول اموال مولی علیه خودرابفروشد یا رهن گذارد یا معامله کند … نظربه اینکه خواسته خواهان الزام به انتقال تنظیم سند رسمی سه دانگ مشاع از مال غیرمنقول نتیجه آن تحقق عقد بیع است با توجه به مالکیت رسمی محجور تصویب انتقال مذکور ضروری بوده وعدم طرح دعوی به طرفیت دادستان منع قانونی داشته وبه نظر دادگاه دعوی با کیفیت مطروحه مطابق مقررات مطرح نگردیده است مستندا به ماده ۲ قانون آیین دادرسی مدنی قرار عدم استماع دعوا صادرواعلام می‌گردد. رای صادره حضوری و ظرف مهلت ۲۰ روز پس از ابلاغ قابل تجدیدنظرخواهی درمحاکم تجدیدنظراستان تهران می‌باشد. 
. 
رئیس شعبه ۲۴ دادگاه عمومی حقوقی تهران - موسی کریمی آهندانی. رأی دادگاه تجدیدنظر استان. تجدیدنظرخواهی آقایان ف. و ف. هردو ح. ح. ن. از دادنامه ۰۹۱۹ مورخه ۹۴ / ۸ / ۳۰ شعبه محترم ۲۴ دادگاه عمومی حقوقی تهران که بموجب آن در خصوص دعوی مطروحه مشارالیهما با وکالت نامبر دگان بطرفیت آقای ب. ح. ح. ن. ب. ق. خ. م. ث. ت. بخواسته الزام به تنظیم سند رسمی در پرونده کلاسه ۲۴ - ۹۴ - ۰۳۰۱ قرار عدم استماع دعوا تصدیر گردیده وارد نمی‌باشد زیرا رأی بر اساس قواعد جاری و تشریفات ساری اصدار یافته و ایرادی ازحیث ماهوی یاشکلی به آن وارد نیست و استدلال محکمه محترم بدوی و نیز استناد آن صحیح است و تجدیدنظرخواه دلیل یا دلایلی که موجبات نقض یابی اعتباری دادنامه رافراهم نماید ارائه ننموده است بنا به مراتب دادگاه در استناد به قسمت صدر ماده ۳۵۳ قانون آئین دادرسی دادگاه‌های عمومی و انقلاب مصوب ۷۹ / ۱ / ۲۱ در امورمدنی ضمن رد اعتراض معترض دادنامه معترض عنه راعینا " تأیید می‌نماید. رأی دادگاه بموجب ماده ۳۶۵ همین قانون قطعی است. 
. 
رئیس شعبه ۶۴ دادگاه تجدیدنظراستان تهران - مستشار شعبه
. 
غلامرضا نحوی - علی نجفی سوادرودباری
. 
. 
<#>
. رأی دادگاه بدوی. خواسته‌ی خواهان با وکالت الف. گ. ز. به طرفین خوانده به شرح دادخواست و صورتمجلس دادرسی مطالبه خسارت ناشی از تحویل پارچه‌های معیوب و غیرمنطبق با نمونه و توافق طرفین با احتساب خسارات دادرسی می‌باشد که در جلسه اول میزان خواسته را مبلغ پانصد میلیون ریال اعلام و بر این اساس هزینه دادرسی پرداخت‌نموده است دادگاه دعوی وی را از توجه به مفاد مدافعات خوانده و فاکتورهای ارائه‌شده و نیز گزارش کارشناس منتخب به شرح نظریه مثبوت به شماره … مورخ ۹۳ / ۹ / ۱۶ که میزان خسارت را مبلغ ۸۵ / ۶۶۱ / ۳۴۰ ریال تعیین و اعلام نموده و مصون از ایراد و اعتراض مدلل خوانده باقی‌مانده است مقرون به صحت تشخیص داده و مدافعات خوانده مبنی بر عدم وصول سه فقره چکهای صادره که بابت خرید پارچه‌ها صادر شده را قطع نظر از صحت یا سقم آن موثر در مقام نمی‌داند چون چکهای مابه ازای معامله قابل وصول بوده است و یک فقره از آنها هم متعاقب اقامه دعوی منتهی به صدور دادنامه ۳۰۲ مورخ ۱۳۹۳ / ۴ / ۱۱ از شعبه محترم ۱۷ دادگاه عمومی شده است بنا به مراتب دعوی مطروحه ثابت تشخیص مستندا به مواد ۱۹۸ و ۵۱۵ و ۵۱۹ از قانون آیین دادرسی مدنی حکم محکومیت خوانده به پرداخت مبلغ ۸۵ / ۶۶۱ / ۳۴۰ ریال بابت اصل خواسته و پرداخت هزینه دادرسی و حق‌الوکاله وکیل طبق تعرفه در حق خواهان صادر و اعلام می‌گردد مازاد خواسته خواهان غیر ثابت تشخیص و محکوم به رد است رای صادره حضوری و ظرف مهلت بیست روز پس از ابلاغ قابل تجدیدنظرخواهی در محاکم تجدیدنظر تهران می‌باشد. 
. 
رییس شعبه سوم دادگاه حقوقی تهران - اصغر. احمدی. رأی دادگاه تجدیدنظر استان. درخصوص درخواست تجدیدنظرخواهی آقای ص. ت. م. بطرفیت آقای ح. ع. از دادنامه شماره ۹۲۶ - ۹۳ / ۱۱ / ۱۵ صادره از شعبه ۳ دادگاه عمومی حقوقی تهران که بموجب این دادنامه تجدیدنظرخواه به پرداخت مبلغ ۸۵ / ۶۶۱ / ۳۴۰ ریال بابت خسارت وارده به پارچه‌هایی که به صورت معیوب رنگ‌شده بودند به انضمام خسارات دادرسی درحق تجدیدنظرخوانده محکوم گردیده است که این دادگاه موضوع را به هیئت سه نفره کارشناسی ارجاع واکثریت هیئت درنظریه خود اعلام داشته‌اند وجود عیب درپارچه‌ها تا زمان برش نخوردن پارچه مربوطه به فروشنده است وایشان موظف به تامین پارچه با کیفیت با طرح ورنگ مورد توافق است ولی زمانی که پارچه مورد برش قرار گرفت وبرای تولید البسه استفاده شد مفهوم آن مورد تایید کالا درتمام زمینه هاست وعودت دادن بخشی از پارچه کشباف جهت اصلاح از سوی خریدار درهمین راستا بوده است وخریدار با برش زدن پارچه‌ها وتبدیل به البسه نمی‌تواند ادعای معیوب بودن را نماید اما ازبابت تاخیر درتحویل کالا مبلغ ۸ / ۰۰۰ / ۰۰۰ ریال خسارت تعیین می‌گردد حالیه با توجه به محتویات پرونده واینکه تجدیدنظرخواه دلیلی که موجبات نقض دادنامه صادره را فراهم آورد ارائه نکرده وبا توجه به نظریه کارشناسان تجدیدنظرخواهی تا مبلغ ۸ / ۰۰۰ / ۰۰۰ ریال وارد نبوده وبه استناد ماده ۳۵۸ قانون آیین دادرسی مدنی ضمن صدور حکم به رد درخواست تجدیدنظرخواهی حکم به تایید دادنامه تجدیدنظرخواسته تا مبلغ ۸ / ۰۰۰ / ۰۰۰ ریال صادر واعلام می‌دارد اما درمورد مازاد برآن یعنی ۵ / ۶۶۱ / ۳۴۰ ریال با توجه به مراتب فوق تجدیدنظرخواهی وارد تشخیص وبه استناد ماده ۳۵۸ قانون آیین دادرسی مدنی ضمن صدور حکم به نقض دادنامه تجدیدنظرخواسته درمورد مبلغ ۵ / ۶۶۱ / ۳۴۰ ریال حکم به بطلان دعوای خواهان صادر واعلام می‌دارد رای صادره قطعی است. 
. 
مستشاران شعبه ۴۳ دادگاه تجدیدنظراستان تهران
. 
سید ابوالحسن قاسمی - محمد ح. عبداللهی. رأی دادگاه تجدیدنظر استان. رای اصلاحی
. 
توجها به اینکه در دادنامه شماره ۱۲۵۹ - ۹۴ / ۱۲ / ۱۸ میزان محکوم به مبلغ ۸ / ۰۰۰ / ۰۰۰ ریال قیدگردیده درحالیکه با توجه به نظرکارشناس بدوی رای صادره ازدادگاه بدوی وهیئت کارشناسی مبلغ صحیح محکوم به ۸۰ / ۰۰۰ / ۰۰۰ ریال بوده ازاینرو دراجرای ماده ۳۰۹ قانون آیین دادرسی مدنی میزان محکوم به در دادنامه فوق الاشعار ازمبلغ ۸ / ۰۰۰ / ۰۰۰ ریال به ۸۰ / ۰۰۰ / ۰۰۰ ریال اصلاح می‌گردد دادن رونوشت ازدادنامه فوق‌الذکر بدون رای اصلاحی ممنوع می‌باشد رای صادره قطعی است. 
. 
رئیس شعبه ۴۳ دادگاه تجدیدنظراستان تهران - مستشاردادگاه
. 
بهزاد سعادت زاده - رسول بهلولی
. 
. 
<#>
. رأی دادگاه بدوی. در این پرونده آقای ع. الف. با وکالت آقای س. ح. بطرفیت آقای س. س. بخواسته صدور حکم به اثبات اقاله مبیع مورخه ۸۲ / ۱۱ / ۱۰ و ابطال بیع نامه دادخواستی تقدیم و وکیل خواهان اعلام داشت موکل بیع معنونه را باخوانده اقاله نموده و افرادی حضور داشته‌اند و حاضر به شهادت می‌باشند و دادگاه اظهارات آنان را استماع و شهود بر وفق مقررات در جلسه رسیدگی شهادت دادند و با توجه به مراتب مسطوره و مداقه در اظهارات طرفین و عدم دفاعیات موثر خوانده و شهادت شهود، مستندا " به مواد ۲۸۴ و ۲۸۳ ق. م حکم به تائید اقاله و ابطال قرار داد شماره معنونه در ضمن دادخواست صادر واعلام می‌گردد رای صادره حضوری و ظرف ۲۰ روز قابل تجدیدنظر خواهی در محاکم تجدیدنظر استان تهران می‌باشد. 
. 
رئیس شعبه ۱۰۸۶ دادگاه عمومی جزایی تهران - محمد کرد درونکلائی. رأی دادگاه تجدیدنظر استان. در این پرونده آقای س. س. بطرفیت آقای ع. الف. با وکالت آقای س. ح. از دادنامه شماره ۰۰۱۸۹ مورخ ۹۳ / ۶ / ۲۴ شعبه محترم ۱۰۸۱ دادگاه عمومی جزایی تهران تجدیدنظر خواهی کرده است دادنامه موصوف مفادا دلالت بر صدور حکم به تایید اقاله و ابطال قرارداد عادی مورخه ۸۲ / ۱۱ / ۱۰ منعقده فی‌مابین اصحاب دعوی دارد. اینک در این مرحله از دادرسی دادگاه به دلائل ذیل و با امعان نظر در لوایح ابرازی طرفین و استماع اظهارات آنان در جلسه رسیدگی تجدیدنظرخواهی را وارد و دادنامه صادره را در خور نقض می‌داند ۱ - از لحاظ شکلی طرح دعوی در قالب اثبات اقاله و ابطال بیع نامه صحیح نبوده و انشاء رأی از سوی دادگاه محترم به همان سیاق نیز واجد ایراد قضایی است چون اقاله فی‌نفسه عقد است و با تحقق آن امر تفاسخ در عقد سابق محقق می‌گردد و نتیجه اقاله بطلان عقد سابق نخواهد بود ۲ - صرف‌نظر از ایراد مذکور ماهیتا نیز ادعای تجدیدنظر خوانده مقرون به صحت نبوده و به عقیده این دادگاه اقاله عقد بیع متصور و متبادر به ذهن نمی‌گردد. زیرا اقاله زمانی واقع می‌گردد که لفظ یافعلی دلالت بر هم زدن معامله نماید. در مانحن فیه تجدیدنظر خوانده مدعی وقوع اقاله بصورت شفاهی و ایراد لفظ از سوی طرفین بوده و در مقام اثبات این امر به شهادت شهود استناد نموده است در جریان دادرسی در محکمه بدوی از دو نفر شاهد مورد تعرفه تجدیدنظر خوانده استشهاد به عمل می‌آید یکی از شهود پسر تجدیدنظر خوانده بوده که هرچند حسب ادعای وکیل تجدیدنظر خوانده از سوی تجدیدنظر خواه نسبت به ایشان ادعای جرح نشده ولی در هر حال ذی‌نفع بودن شاهد مذکور به نحو بالقوه در موضوع اختلاف متصور است. اظهارات شاهد دوم آقای م. ح. نیز که در صفحه ۶۵ پرونده مضبوط است افاده اقاله بیع را نداشته و مثبت قصد طرفین بر به هم زدن عقد نمی‌باشد زیرا قصد اقاله همانند سایر عقود می‌بایست منجز و مبرهن بوده و تراضی طرفین به وضوح ظهور خارجی داشته باشد. اظهارات آقای ح. ی. به شرح بین الهلالین (جزئیات معامله را خبر ندارم و آقای خوانده اعلام کرد من توان پرداخت ندارم و خانه را بفروشید و قابل‌ذکر است بنده در منزل آقای الف. بودیم که آقای ص. حضور داشت و گفت من توان ندارم و این را بفروش مال خودت باشد) مبین اقاله نبوده و چنین مفهومی از آن استنباط نمی‌گردد. چراکه با فرض صحت اظهارات شاهد موصوف عبارتهای فوق مثل من توان مالی ندارم خودت بفروش مال خودت باشد بدون قصد و یا انجام هیچ عملی از سوی طرف مقابل و یا ایراد لفظی از سوی وی دلالت بر اقاله نداشته و نمی‌تواند موثر در مقام باشد. علی‌الخصوص که تجدیدنظر خواه بکلی منکر این قضیه و حتی حضور در منزل تجدیدنظر خوانده را انکار می‌نماید و در چنین شرایطی نافی را نفی کافی است و تجدیدنظر خوانده دلایل اثباتی کافی در حضور تجدیدنظر خوانده و تحقق اقاله تقدیم و ارائه نداشته است و دلائل وی در مقابل اصل لزوم قرارداد‌ها و عدم تزلزل در استحکام معاملات توان اتکاء و دستاویز برای انحلال عقد را نخواهد داشت علی ایحال دادگاه توجها به مراتب فوق و مستندا به مواد ۱۰ - ۱۹۰ - ۲۱۹ - ۲۲۰ - ۲۸۳ و ۲۸۴ از قانون مدنی و مواد ۳۴۸ و ۳۵۸ از قانون آئین دادرسی دادگاه‌های عمومی و انقلاب در امور مدنی ضمن نقض دادنامه تجدیدنظر خواسته حکم بر بطلان دعوی تجدیدنظر خوانده صادر و اعلام می‌نماید این رای قطعی است. 
. 
شعبه ۵۶ دادگاه تجدیدنظر استان تهران - مستشار و مستشار
. 
حسین آژیده - یوسف رمضانی
. 
. 
<#>
. رأی دادگاه بدوی. درخصوص دعوی آقای‌ی. ط. م. به وکالت از طرف آقای الف. ن. و ع. ر. به طرفیت آقای ع. ع. پ. م. به خواسته صدور حکم تخلیه یک باب مغازه موضوع سند اجاره شماره … مورخه ۱۳۶۷ / ۶ / ۳ به دلیل نیاز شخصی وخسارت دادرسی باتوجه به محتویات پرونده واظهارات طرفین واظهارات شهود نظربه اینکه نیاز شخصی مستلزم فقدان هرگونه درآمد وفقدان هرگونه شغل ازناحیه مالکین (خواهانها) می‌باشد که درمانحن فیه خواهان‌ها حسب اظهارات شهود واقرارصریح خواهان ردیف اول دارای چهار باب مغازه وکسب درآمد ازطریق دریافت اجاره‌بها می‌باشند وباتوجه به اینکه خواهانها دلایل و مدارک مثبته‌ای که دلالت برصحت ادعای نامبرده نماید ارائه ننموده‌اند بنابراین دعوی حاضر وارد نبوده وبه استناد ماده ۱۹۷ قانون آیین دادرسی مدنی حکم به بطلان آن صادر واعلام می‌گردد رای صادره حضوری و ظرف بیست روز قابل تجدید نظرخواهی است. 
. 
رئیس شعبه ۱۴۸ دادگاه عمومی حقوقی تهران - اصغر رضایی فر. رأی دادگاه تجدیدنظر استان. تجدیدنظرخواهی آقایان ۱ - الف. ن. ۲ - ع. ر. با وکالت آقای‌ی. ط. به طرفیت آقای ع. پ. از دادنامه شماره ۸۳۸ … ۹۴ مورخ ۹۴ / ۸ / ۱۹ صادره از شعبه ۱۴۸ دادگاه عمومی حقوقی تهران که به موجب آن در خصوص تخلیه به لحاظ نیاز شخصی حکم به بطلان دعوی صادر گردیده است دادگاه با بررسی محتویات پرونده و استدلال مندرج در دادنامه مزبور و مفاد لایحه ضمیمه دادخواست تسلیمی تجدیدنظرخواه و پاسخ آن نظر به اینکه در این مرحله از رسیدگی از سوی تجدیدنظرخواه ایراد و اعتراض مؤثر و مدللی که موجب گسیختن دادنامه تجدیدنظرخواسته را ایجاب نماید اقامه نگردیده است و از لحاظ رعایت اصول و قواعد دادرسی و مبانی استنباط فاقد ایراد و اشکال اساسی می‌باشد وانگهی تجدیدنظرخواهی مطروح منطبق با هیچیک از شقوق مندرج در ماده ۳۴۸ قانون آئین دادرسی مدنی نمی‌باشد لذا با رد تجدیدنظرخواهی به استناد قسمت اخیر ماده ۳۵۸ همان قانون حکم به تأیید دادنامه تجدیدنظرخواسته صادر و اعلام می‌کند این رأی قطعی است. 
. 
شعبه ۵۰ دادگاه تجدیدنظر استان تهران - رئیس و مستشار
. 
محمد زیوری -کورش کرمی
. 
. 
<#>
. رأی دادگاه بدوی. در خصوص دعوی اقای م. ک. بطرفیت اقای ح. خ. ت. ی با وکالت اقای ع. ن. ب. بخواسته اعسار از پرداخت هزینه دادرسی مرحله واخواهی پرونده پیوست، با توجه به دلایل موجود در پرونده و اظهارات خواهان در جلسه دادرسی مورخ ۹۴ / ۲ / ۲۲ که به صراحت اعلام داشته دارای چهل و نه درصد از سهام شرکت ا. می‌باشد مشارالیه تاجر محسوب می‌گردد و به استناد ماده ۵۱۲ قانون آیین دادرسی مدنی دادگاه‌های عمومی و انقلاب از تاجر دادخواست اعسار پذیرفته نمی‌شود و … با این وصف دعوی مطروحه قابلیت استماع را ندارد و مستندا به ماده مرقوم و ماده ۲ قانون ایین دادرسی مدنی مارالذکر قرار عدم استماع دعوی صادر و اعلام می‌گردد رای صادره حضوری و ظرف مدت بیست روز از تاریخ ابلاغ قابل تجدید نظر در محاکم محترم تجدید نظر استان تهران می‌باشد. 
. 
ریس شعبه ۸۱ دادگاه عمومی حقوقی تهران - احمد حق نظری
. 
. 
. 
. رأی دادگاه بدوی. در خصوص تجدیدنظرخواهی م. ک. بطرفیت ح. خ. با وکالت اقای ع. ن. نسبت به دادنامه شماره ۹۴۰۹۹۷۲۱۶۱۷۰۰۱۴۹ مورخ ۹۴ / ۲ / ۲۳ نظر به اینکه تجدیدنظرخواه در موعد مقرر قانونی اقدام به تقدیم دادخواست تجدیدنظر ایداع هزینه دادرسی ننموده است و برغم ابلاغ نسبت به رفع نقص از دادخواست تجدیدنظرخواهی اقدام ننموده‌اند. لذا دادگاه مستندا به تبصره ۲ ماده ۳۳۹ قانون آئین دادرسی مدنی قرار رد تجدیدنظرخواهی ایشان را صادر و اعلام می‌نماید. قرار صادره ظرف بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
رئیس شعبه ۸۱ دادگاه عمومی حقوقی تهران - احمد حق نظری. رأی دادگاه تجدیدنظر استان. دادنامه تجدیدنظرخواسته تحت رقم ۱۴۹ مورخ ۹۴ / ۲ / ۲۳ صادره از شعبه ۸۱ دادگاه عمومی حقوقی تهران که به موجب آن دعوای تجدیدنظرخواه آقای م. ک. با خواسته، اعسار از پرداخت هزینه دادرسی مرحله واخواهی از دادنامه شماره ۷۰۱ مورخ ۹۳ / ۹ / ۱۱ مورد پذیرش محکمه قرار نگرفته و با تاجر تشخیص دادن وی، قرار عدم استماع دعوا صادر شده به اعتبار نتیجه و با استدلالی که خواهد آمد صحیح بوده و با اصلاح قرار صادره قابلیت تایید خواهد داشت، زیرا سهامداران شرکتهای تجارتی مطابق مقررات قانون تجارت، تاجر محسوب نمی‌شوند و نمی‌توان به صرف سهامدار بودن مدعی اعسار، مشارالیه را تاجر تلقی کرد، حتی مدیران عامل شرکتهای تجارتی نیز نماینده شرکت بوده و تاجر تلقی نمی‌گردند و از این حیث بر استدلال محکمه بدوی اشکال قانونی وارد است. لیکن از آن جهت که استشهادیه عادی ابرازی به همراه دادخواست اعسار، فاقد شرایط قانونی موضوع ماده ۵۰۶ قانون آئین دادرسی مدنی بوده و شغل و وسیله امرار معاش مدعی اعسار و مبلغ هزینه دادرسی در آن ذکر نشده و شاهدان منشاء اطلاعات خویش را ذکر نکرده‌اند، در نتیجه، دادگاه ادعای تجدیدنظرخواه را وارد نمی‌داند، مستندا به مواد ۳۵۵ و ۳۵۳ قانون آئین دادرسی مدنی، با اصلاح قرار صادره از عدم استماع دعوا به رد دعوا، ضمن رد درخواست تجدیدنظرخواهی، دادنامه تجدیدنظرخواسته به اعتبار نتیجه و با اصلاح مذکور، تایید می‌شود. رای صادره قطعی است. 
. 
رئیس شعبه ۱۰ دادگاه تجدیدنظر استان تهران - مستشار دادگاه
. 
محمد حسن امی - علی مداح. رأی دادگاه تجدیدنظر استان. دادنامه تجدیدنظرخواسته تحت رقم ۸۴۸ - ۹۴ / ۹ / ۸ صادره از شعبه ۸۱ دادگاه عمومی حقوقی تهران که به موجب آن قرار رد دادخواست تجدیدنظرخواهی آقای م. ک. از دادنامه شماره ۱۴۹ - ۹۴ / ۲ / ۲۳ به لحاظ عدم پرداخت هزینه دادرسی صادر شده است موافق مقررات و اصول دادرسی نمی‌باشد و با استدلالی که خواهد آمد مستوجب نقض هست. زیرا بدوا محکمه نخستین مبادرت به صدور رای غیابی شماره ۷۰۱ - ۹۳ / ۹ / ۱۱ علیه تجدیدنظرخواه نموده، از این دادنامه واخواهی صورت گرفته و واخواه تقاضای اعسار از پرداخت هزینه دادرسی مرحله واخواهی را نموده، دادگاه به موجب دادنامه شماره ۱۴۹ - ۹۴ / ۲ / ۲۳ قرار عدم استماع دعوای اعسار را صادر نموده و از این دادنامه درخواست تجدیدنظر صورت گرفته و به موجب دادنامه شماره ۶۱۹ - ۹۴ / ۶ / ۱۰ صادره از این محکمه تایید شده است. با لحاظ رد اعسار و قطعیت آن، برای واخواه اخطار رفع نقص جهت پرداخت هزینه دادرسی مرحله واخواهی صادر شده که با لحاظ عدم پرداخت هزینه دادرسی مربوط، دفتر محکمه بدوی باید برابر مقررات ماده ۵۴ قانون آئین دادرسی مدنی، قرار رد دادخواست واخواه را صادر می‌نمود و صدور قرار رد دادخواست تجدیدنظرخواهی صحیح و منطبق بر مقررات نمی‌باشد. در نتیجه دادگاه مستندا به ماده ۳۵۳ قانون آئین دادرسی مدنی، ضمن نقض قرار تجدیدنظرخواسته شماره ۸۴۸، پرونده را برای اقدام قانونی به محکمه بدوی عودت می‌دهد. رای صادره قطعی است. 
. 
رئیس شعبه ۱۰ دادگاه تجدیدنظر استان تهران - مستشار
. 
محمد حسن. امی - اصلان بدیهه اقدم
. 
. 
<#>
. رأی دادگاه بدوی. در خصو ص دعوی اقای ع. ن. با و کالت اقای ف. ف. به طر فیت ۱ - شهرداری تهران - شهرداری ناحیه ۳ تهران به خواسته مطالبه قیمت روز اراضی واقع‌شده در طر ح احداث گذر خ و بزرگراه و معابر شهرداری به پلاک ثبتی … قطعه نوزدهم از پلاک … فرعی از اصلی مذ کور و اقع در … بخش … تهران به نسبت قدرالسهم (۳ دانگ) خواهان به انضمام خسار ت تا خیر تادیه و خسارات دادرسی مقوم به ۰۰۰ ر ۰۰۰ ر ۵۱ ریال مختصر ادعای و کیل خواهان بدین شرح است: موکل مالک رسمی ۳ دانگ مشا ع از پلاک ثبتی … موصو ف به نشانی، خ … بوده که در طر ح احداث گذر خیابان قرار‌گر فته و بدو ن اینکه شهرداری قیمت اراضی‌تر افع شده در طر ح رابپردازد اقدام به تملک ان نموده که رسید گی و صدور حکم به شر ح ستون خواسته با جلب نظر کار شناس مورد تقاضاست. نماینده حقوقی خوانده طی لو ایح تقد یمی به اثبا ت اصل استحقاق خو اهان در دیو ان عدالت اداری اشا ره نمود و پس از ا ن طرح دعوی در محاکم قضایی صالح عنوان داشت. و مطلب دیگر اینکه خواهان می‌بایست ابتداء در جهت توافق را جع به قیمت به شهرداری مرا جعه نماید ودر صورت عدم حصول توافق اقا مه دعوی نماید ودر حال حاضر دعوی خواهان واجدرد است و دلیلی دال بر تصر ف شهرداری ارائه نکرد ه و صدور حکم به رددعوا مورد تقاضا ست. دادگاه نظر به اینکه ار جاع مو ضو ع به هیات مر کب از کار شناسان مطابق واحد قانون نحوه تقد یم ابنیه املاک و اراضی مورد نیاز شهرداری مصو ب ۲۸ ر ۸ ر ۷۰ زمانی است که تملک نشد ه و منصرف از و ضعیت حادث که تحت تصرف و تملک شهرداری قرار گرفته است می‌باشد و دادگاه جهت بررسی موضو ع به لحاظ فنی و تخصصی مراتب را به کار شناس رسمی دادگستری ار جاع که پس از اعتراض به نظر یه بدوی کار شناس مراتب به هیا ت سه نفره کار شناسی ار جاع که نظر یه کار شناسی اخیر پس از ابلاغ به طرفین مصو ن از اعتراض موثر در مقام باقی‌مانده است و با او ضاع و احوال معلوم و محقق قضیه مطابقت داشته فلذا بااستناد به ماده واحد موصو ف وماده ۱۹۸، ۲۵۷، ۵۱۵، ۵۱۹ از قانون ائین دادرسی مد نی ۱۳۷۹ حکم به الز‌ام خوانده به پرداخت مبلغ ۰۰۰ ر ۰۰۰ ر ۶۷۵ ر ۳۳ ریال به میزا ن سهم خواهان و نیز خسارات دادرسی از جمله هزینه دادرسی و حق الو کاله و کیل و حق الز حمه کار شناس طبق تعرفه قا نونی در حق خواهان صادر و اعلام می‌دارد و امادررابطه با خسارت تا خیر تادیه مورد ادعای و کیل خواهان نظر به عدم تحقق شرایط ماده ۵۲۲ از قا نون اخیرالذ کر وماده و احد ه قا نون را جع به منع تو قیف اموال منتقول و غیرمنقو ل متعلق به شهرداری هامصو ب ۱۳۶۱ حکم به بی حقی خوا هان صادر و اعلام می‌دارد رای صادر ه ظر ف بیست روز پس از ابلاغ قابل تجدید نظر در محاکم محتر م تجدید نظر استان تهران می‌باشد. 
. 
رئیس شعبه ۸۹ دادگاه عمومی حقو قی تهران - حسین فلاحتی. رأی دادگاه بدوی. در خصوص دادخواست تجدید نظرخواهی شهرداری تهران بطرفیت ع. ن. الف فرزند ض. نسبت به دادنامه شماره ۹۴۰۹۹۷۲۱۶۲۱۰۰۰۷۰ مورخ ۸ ر ۲ ر ۹۴ اصداری از سوی این دادگاه، با توجه به مراتب گزارش مدیر دفتر دادگاه مبنی بر عدم رفع نقص (عد م پرداخت هز ینه تجدید نظر خواهی) از سوی تجدید نظرخواه و به استناد تبصره ۲ ماده ۳۳۹ قانون آیین دادرسی دادگاه‌های عمومی و انقلاب در امور مدنی مصوب سال ۱۳۷۹ قرار رد تجدید نظرخواهی به عمل آمده از ناحیه تجدید نظر خواه صادر و اعلام می‌نماید. قرار صادره ظرف مدت بیست روز پس از ابلاغ قابل تجدید نظرخواهی در محاکم محترم تجدید نظر استان تهران می‌باشد. 
. 
رئیس شعبه ۸۹ دادگاه عمومی حقوقی تهران - حسین فلاحتی. رأی دادگاه تجدیدنظر استان. تجدیدنظرخواهی شهرداری تهران بطرفیت آقای ع. ن. الف. با وکالت بعدی آقای ف. ف. نسبت به دادنامه شماره ۹۴۰۶۱۷ مورخ ۹۴ / ۶ / ۲۵ صادره از شعبه ۸۹ دادگاه حقوقی تهران که طی آن قرار رد تجدیدنظرخواهی شهرداری تهران نسبت به دادنامه شماره ۹۴۰۰۷۰ مورخ ۹۴ / ۲ / ۸ بلحاظ عدم رفع نقص (عدم پرداخت هزینه تجدیدنظرخواهی) صادر و اعلام گردیده است وارد و موجه نمی‌باشد زیرا پس از ابلاغ اخطاریه رفع نقص جهت پرداخت هزینه تجدیدنظرخواهی در مورخه ۹۴ / ۴ / ۱ از طرف تجدیدنظرخواه در مهلت قانونی هیچگونه اقدامی برای پرداخت هزینه مذکور بعمل نیامده است و نظر به اینکه پرداخت هزینه تجدیدنظرخواهی توسط شهرداری منطقه ۳ تهران در پرونده تجدیدنظرخواهی آن منطقه شهرداری نسبت به دادنامه شماره ۹۴۰۰۷۰ رافع تکلیف قانونی شهرداری تهران در تکمیل دادخواست تجدیدنظرخواهی خود نمی‌باشد و بعبارت دیگر در صورت صدور حکم محکومیت علیه اشخاص متعدد جهت پرداخت وجه بصورت تضامنی هر یک از اشخاص در صورت تجدیدنظرخواهی می‌بایست نسبت به پرداخت هزینه تجدیدنظرخواهی اقدام نماید علیهذا به استناد قسمت اخیر تبصره ۲ ماده ۳۳۹ و ماده ۳۵۳ قانون آیین دادرسی مدنی ضمن رد درخواست تجدیدنظرخواهی دادنامه تجدیدنظرخواسته را تایید می‌نماید و در خصوص تجدیدنظرخواهی شهرداری منطقه ۳ تهران بطرفیت آقای ع. ن. الف. نسبت به آن قسمت از دادنامه شماره ۹۴۰۰۷۰ مورخ ۹۴ / ۲ / ۸ که به موجب آن دعوی تجدیدنظرخوانده با خواسته مطالبه قیمت روز اراضی واقع‌شده در طرح گذر شهرداری به پلاک ثبتی … قطعه … از … اصلی بخش ۱۱ تهران به نسبت قدرالسهم (سه دانگ) مورد پذیرش قرار گرفته و حکم به الزام تجدیدنظرخواه و شهرداری تهران به پرداخت تضامنی مبلغ ۳۳ / ۶۷۵ / ۰۰۰ / ۰۰۰ ریال به میزان قدرالسهم تجدیدنظرخوانده به انضمام خسارات دادرسی در حق تجدیدنظرخوانده صادر و اعلام گردیده وارد و محمول بر صحت می‌باشد زیرا اولا شهرداری‌های مناطق جزئی از کل می‌باشند و در صورتیکه شهرداری تهران طرف دعوی قرار گیرد طرح دعوی بطرفیت شهرداری‌های مناطق بلحاظ عدم توجه دعوی نسبت به آنان موافق اصول دادرسی نمی‌باشد ثانیا صدور حکم بر محکومیت اشخاص به پرداخت تضامنی وجه نیاز به تصریح قانون یا توافق قرارداری دارد که در مانحن فیه دلیلی بر صدور حکم بر محکومیت تضامنی شهرداری تهران و شهرداری منطقه ۳ تهران وجود ندارد لذا دادگاه به استناد قسمت اول ماده ۳۵۸ قانون آیین دادرسی مدنی و رعایت بند ۴ ماده ۸۴ و ماده ۸۹ همان قانون ضمن نقض دادنامه تجدیدنظرخواسته در قسمت محکومیت شهرداری منطقه ۳ تهران قرار رد دعوی خواهان اصلی را صادر و اعلام می‌نماید رای صادره قطعی است ضمنا لازم به یادآوری است صدور اجرائیه در قسمت محکومیت شهرداری تهران مستلزم ابطال تمبر هزینه دادرسی بر مبنای محکوم به می‌باشد. رئیس شعبه ۱۰ دادگاه تجدیدنظر استان تهران - مستشار
. 
محمدحسن امی - امیرحسین رمضان زاده
. 
. 
<#>
. رأی دادگاه بدوی. در خصوص درخواست آقای م. م. با وکالت آقای ر. م. ن. به طرفیت آقای ف. ن. ب. و ن. ص ب بخواسته ابلاغ رای داور دادگاه با توجه به محتویات پرونده و تصویر مصدق رای داور ضمیمه درخواست و از آنجایی که مطابق ماده ۴۸۴ قانون آئین دادرسی دادگاه‌های عمومی و انقلاب در امور مدنی مدت داوری در صورتی که در قرارداد زمانی برای آن در نظر گرفته نشده باشد سه ماه است و این مدت با توجه به سیاق ماده و استفاده از عبارت در مدت داوری که شامل از زمان درخواست صدور رای، صدور رای و درخواست ابلاغ رای از سوی داور می‌باشد حال آنکه در ما نحن فیه رای داور در تاریخ ۸۹ / ۶ / ۷ صادر گردیده و درخواست ابلاغ آن در مورخ ۹۴ / ۴ / ۲ بعمل آمده که مهلت مقرر در قانون علی فرض رعایت مهلت جهت صدور رای از سوی داور از زمان درخواست طرفین رعایت نگردیده در نتیجه درخواست بعمل آمده موجه نمی‌باشد و مستندا به ماده ۲ قانون اخیرالذکر قرار رد درخواست مزبور را صادر و اعلام می‌دارد. رای صادره ظرف بیست روز پس از ابلاغ قابل اعتراض در دادگاه محترم تجدیدنظر استان تهران می‌باشد. 
. 
دادرس شعبه ۱۲۳ دادگاه حقوقی تهران - نقی مدانلو جویباری. رأی دادگاه تجدیدنظر استان. تجدیدنظر خواهی آقای م. م. بطرفیت آقایان ۱ - ف. ن. ب. ۲ - ن. ص. ب. نسبت به دادنامه شماره ۹۴۰۴۴۰ شعبه ۱۲۳ دادگاه عمومی حقوقی تهران که متضمن صدور قرار رد درخواست ابلاغ رای داوری بلحاظ صدور رای داور خارج از مهلت قانونی موضوع ماده ۴۸۴ قانون آیین دادرسی مدنی می‌باشد دادگاه با عنایت به اینکه ابلاغ رای داوری با عنایت به مفاد ماده ۴۸۵ قانون آیین دادرسی مدنی بخشی از مرحله صدور رای داور بود و رای داور قبل از ابلاغ مفروض به عدم صدور و موجد حق و حقوق قانونی برای طرفین نمی‌باشد لذا تکلیف دادگاه در بخش ابلاغ صرفا ضبط اصل رای داوری و ابلاغ بود و نظارت حاکمیتی دادگاه مراجعت به بخش دعاوی طرفین در خصوص ابطال رای داوری و اجرای رای داوری است که رای داوری واجد حقوق خاص برای طرفین بوده بنابراین دادگاه با عنایت به اینکه رای مورد اعتراض خارج از مراتب مذکور صادر گردیده و از طرفی درخواست ابلاغ رای داوری اقتضای صدور قرار نداشته و صرفا درقالب تصمیم امکان‌پذیر بوده پرونده با نقض قرار معترض عنه جهت اخذ تصمیم در خصوص موضوع با رعایت تکالیف موضوع ماده ۴۸۵ قانون سابق‌الذکر ضمن ملاحظه اصل توافقنامه و قرارداد موضوع داوری به مرجع محترم بدوی اعاده می‌شود. رای دادگاه قطعی و مستند به ماده ۳۵۳ قانون آیین دادرسی مدنی صادر و اعلام می‌شود. 
. 
شعبه ۳۷ دادگاه تجدیدنظر استان تهران - رئیس و مستشار
. 
مهرزاد جمشیدی - محمدنقی صوفی
. 
. 
<#>
. رأی دادگاه بدوی. در خصوص دعوی خواهانها ۱ - خانم م. غ. ۲ - خانم م. س. م. با وکالت خانم ح. الف. به طرفیت آقای الف. ن. ز. با وکالت آقای‌ی. خ. به خواسته تسلیم مبیع و مطالبه خسارات قراردادی تا روز تقدیم دادخواست به مبلغ ۷۵۲۰۰۰۰۰۰ ریال به انضمام خسارات دادرسی و تاخیر تادیه؛ بدین شرح که به موجب مبایعه نامه عادی مورخ ۹۳ / ۶ / ۲۲ خواهانها یک واحد آپارتمان به مساحت ۱۸۵ متر مربع از پلاک ثبتی … فرعی از … اصلی مفروز و مجزی شده از شماره … حوزه ثبتی شمیران را به مبلغ ۱۹۱۰۰۰۰۰۰۰۰ ریال از خوانده دعوی خریداری نموده و خوانده متعهد بوده است که آپارتمان موضوع قرارداد را در مورخه ۹۳ / ۸ / ۵ تحویل خواهانها نماید و در صورت تاخیر در تحویل روزانه به مبلغ شانزده میلیون ریال بعنوان خسارت قراردادی به خواهانها بپردازد. ولی خوانده به تعهدات خویش در قبال خواهانها عمل ننموده است و لذا خواهانها تقاضای صدور حکم به شرح خواسته را کرده‌اند. وکیل خوانده طی لایحه دفاعیه شماره ۷۴۹ اعلام نموده است که آپارتمان موضوع دعوی به قیمت کمتری از قیمت واقعی به خواهانها فروخته‌شده و یکی از چکهای خواهانها پاس نشده است و آپارتمان بر اساس تامین دلیل بعمل آمده آماده تحویل می‌باشد ولذا در مجموع تقاضای رد دعوی خواهانها را کرده است. این دادگاه درخصوص خواسته خواهان راجع به الزام خوانده به تحویل آپارتمان با عنایت به اینکه بر اساس پاسخ استعلام ثبتی به شماره ۸۵۰ مورخ ۹۳ / ۱۱ / ۱۴ ملک موصوف در قید بازداشت می‌باشد لذا این دادگاه در وضعیت فعلی دعوی خواهان را راجع به الزام خوانده به تحویل آپارتمان فاقد قابلیت استماع تشخیص و مستندا به ماده ۵۶ قانون اجرای احکام مدنی و ماده ۲ قانون آئین دادرسی مدنی قرار عدم استماع دعوی خواهان را در این خصوص صادر و اعلام می‌نماید. و در خصوص خواسته خواهان راجع به محکومیت خوانده به پرداخت وجه التزام این دادگاه با توجه به قرارداد مورخه ۹۳ / ۶ / ۲۲ که به امضای طرفین رسیده است و امضائات مذکور مصون از ایراد و تکذیب باقیمانده است و با توجه به اینکه بر اساس بند ۶ / ۵ قرارداد خوانده دعوی متعهد گردیده است تا چنانچه آپارتمان را تا تاریخ ۹۳ / ۸ / ۵ تحویل خواهان ننماید روزانه مبلغ شانزده میلیون ریال بعنوان خسارت قراردادی به خواهانها بپردازد وصرفنظر از اینکه خوانده دلیلی مبنی بر اینکه آپارتمان را به قیمتی کمتر از قیمت روز ملک به خواهانها فروخته ارائه نشده است و در فرض صحت ان نیز این امر تاثیری در تعهدات قراردادی طرفین نخواهد داشت و با عنایت به اینکه بر اساس تامین دلیل بعمل آمده و ارائه‌شده توسط خواهانها در مورخه ۹۳ / ۹ / ۸ آپارتمان موضوع دعوی دارای نقایص زیادی در بخش‌های مختلف مشاعی و اختصاصی بوده است به گونه‌ای که فاقد شیرآلات و کابینت بوده و سفید کاری انجام‌نشده است کلید و پریز برق و غیره نیز نصب نشده است و موتورخانه نیز تکمیل نگردیده بوده است و نظر به اینکه درتامین دلیل ارائه‌شده از سوی خوانده نیز دلالت بر این مطلب ندارد که در تاریخ مورد تعهد آپارتمان موضوع خواسته خواهانها تکمیل بوده باشد و در تاریخ انجام‌شده نیز اعلام نموده است که تقریبا تکمیل گردیده است و دقیقا نقائص ان را مشخص ننموده است و نظر به اینکه پرداخت چک شماره … به مبلغ شش میلیارد ریال نیز منوط به تحویل ملک بوده است این امر تحقق‌نیافته است، لذا این دادگاه بنا به مراتب مذکور دعوی خواهانها را در این قسمت از خواسته وارد تشخیص و مستندا به مواد ۱۰ و ۲۱۹ و ۲۳۰ و ۱۲۸۴ و ۱۲۹۱ قانون مدنی و مواد ۱۹۸ و ۵۰۲ و ۵۱۵ و ۵۱۹ قانون آئین دادرسی مدنی حکم به محکومیت خوانده به پرداخت مبلغ هفتصد و پنجاه دو میلیون ریال بابت اصل خواسته و مبلغ ۲۲۹۴۲۸۰۰ ریال بابت هزینه دادرسی و پرداخت حق‌الوکاله وکیل بر اساس تعرفه قانونی و خسارت تاخیر تادیه صادر و اعلام می‌نماید. رای صادره حضوری محسوب و ظرف مدت ۲۰ روز پس از ابلاغ قابل تجدید نظرخواهی در محاکم محترم تجدید نظر استان تهران می‌باشد. 
. 
رئیس شعبه ۱۰۷ دادگاه حقوقی تهران - ابراهیم کرمی. رأی دادگاه تجدیدنظر استان. در خصوص تجدیدنظرخواهی ۱ - الف. ن. ز. ۲ - م. غ. ۳ -م. م. نسبت به دادنامه شماره ۹۴۰۲۱۱ مورخه ۹۴ / ۳ / ۱۶ صادره از شعبه محترم ۱۰۷ دادگاه عمومی حقوقی تهران که به موجب آن حکم به محکومیت تجدیدنظرخواه ردیف اول به پرداخت مبلغ هفتصد و پنجاه دو میلیون ریال به عنوان اصل خواسته و خسارات دادرسی صادر و اعلام گردیده است. با ملاحظه جمیع اوراق و محتویات پرونده، ملاحظه لایحه دفاعیه تجدیدنظر خواه، دفاع و ایراد موثری که باعث بی اعتباری دادنامه تجدیدنظر خواسته را فراهم نماید و منطبق با شقوق مختلف ماده ۳۴۸ قانون آیین دادرسی دادگاه‌های عمومی و انقلاب در امور مدنی باشد بعمل نیامده است و از حیث رعایت تشریفات دادرسی و استنباط قضایی بر رسیدگی دادگاه نخستین منقصت قانونی مترتب نیست زیرا وقوع عقد بیع به استناد بیع نامه ۹۳ / ۶ / ۲۲ بین طرفین محرز است مطابق بند ۵ - ۶ مبایعه نامه مذکور تجدیدنظرخواه مکلف بوده در تاریخ ۹۳ / ۸ / ۵ مبیع را تحویل خریدار نماید لیکن به تعهد خود به موقع اقدام نکرده است مطابق تامین دلیل مورخه ۱۳۹۳ / ۹ / ۸ آپارتمان مورد نزاع دارای نواقص بوده و امکان تحویل وجود نداشته و عبارت تحویل موقت ذیل مبایعه نامه دست‌نویس که مورد استناد وکیل محترم تجدیدنظرخواه قرار گرفته است دلالت ضمنی بر عدم امکان تحویل قطعی می‌نماید بنابراین دادگاه در این قسمت دادنامه تجدیدنظر خواسته را ضمن رد تجدیدنظر خواهی با استناد به ماده ۳۵۸ قانون مرقوم تایید می‌نماید اما تجدیدنظر خواهی دیگر تجدیدنظر خواه ردیف اول نسبت به آن قسمت از دادنامه که به صدور حکم بر محکومیت وی به پرداخت خسارت تاخیر تادیه اشعار دارد دادنامه تجدیدنظر خواسته با توجه به محتویات پرونده و ملاحظه لایحه دفاعیه تجدیدنظر خواهی متضمن جهات موجه در نقض است زیرا خسارت تاخیر تادیه خلاف اصل و استثناء است و در استثناء باید به قدر متیقن بسنده اکتفا و به علاوه آنچه تجدیدنظر خوانده مطالبه کرده است خسارت ناشی از عدم انجام تعهد است و مطالبه خسارت تاخیر تادیه از خسارت پیش‌بینی‌شده قابل پذیرش نیست مضافا اینکه خسارت به دین در صورت استقرار تعلق می‌گیرد در فرض پرونده هنوز دین مستقر نشده است بنابراین دادگاه با استناد به ماده ۳۵۸ قانون مذکور ضمن نقض دادنامه تجدیدنظر خواسته مستندا به ماده ۱۹۷ / ۵۲۲ قانون مرقوم حکم بر بطلان دعوی در این قسمت صادر و اعلام می‌گردد، اما در خصوص تجدیدنظرخواهی تجدیدنظرخواهان ردیف دوم و سوم نسبت به آن قسمت از دادنامه که به صدور قرار عدم استماع صادر گردیده است با توجه به محتویات پرونده، ملاحظه لایحه دفاعیه تجدیدنظر خواه، دفاع و ایراد موثری که باعث بی اعتباری دادنامه تجدیدنظر خواسته را فراهم نماید به عمل نیامده است و از حیث رعایت تشریفات دادرسی و استنباط قضایی بر رسیدگی دادگاه نخستین منقصت قانونی مترتب نیست زیرا مطابق استعلام ثبتی به شماره ۸۵۰ مورخه ۹۳ / ۱۱ / ۱۴ ملک موصوف در بازداشت می‌باشد صرفنظر از این موضوع، تحویل ملک به غیر مالک رسمی وجاهت قانونی ندارد تا زمانی که سند رسمی به نام تجدیدنظر خواهان تنظیم نشود این دعوی قابل استماع نیست بنابراین دادگاه ضمن رد تجدیدنظر خواهی مستندا به ماده ۳۵۳ قانون مرقوم دادنامه تجدیدنظر خواسته را در نتیجه تایید می‌نماید رای صادره قطعی است. 
. 
شعبه ۸ دادگاه تجدیدنظر استان تهران - مستشار و مستشار
. 
علی‌اکبر شریعت - عباس مؤذن
. 
. 
<#>
. رأی دادگاه بدوی. در خصوص دعوی آقای ح. م. به وکالت از بانک صادرات ایران به طرفیت ۱ _ شرکت خورشید کیمیا ۲ _ شرکت بهکاران وطن ۳ _ شرکت سیما هدیه ۴ _ آقای الف. الف. ۵ _ ف. ف. ۶ _ آقای الف. طحالی در دشتی با وکالت آقای الف. پ. به خواسته مطالبه مبلغ ۳۹۷ / ۰۲۷ / ۷۴۲ / ۱ ریال بابت اصل و سود و همچنین مطالبه خسارات دادرسی و تاخیر تادیه از تاریخ ۲۸ / ۱۲ / ۸۴ لغایت زمان اجرای حکم وکیل خواندگان عرایض و لایحه‌ای تقدیم کهتحت شماره ۳۵۱۳ مورخ ۱۴ / ۸ / ۹۰ ثبت دفتر لوایح گردیده و توسط دادگاه مورد ملاحظه قرار گرفته است. قابل‌ذکر است وکیل خواهان به موجب صورت‌جلسه ۲۳ / ۷ / ۹۰ اصل تسهیلات استفاده‌شده از سوی خوانده را به مبلغ ۰۰۰ / ۰۰۰ / ۶۰۰ / ۱ ریال تعیین و مازاد آن را بابت سود متعلقه اعلام داشته است. دادگاه با توجه به محتویات پرونده و با عنایت به دلایل و مدارک ابرازی از سوی خواهان و اینکه خواندگان ایراد یا دفاع موجهی ننموده‌اند دادگاه دعوی مزبور را ثابت و محرز تشخیص مستندا به مواد ۱۹۸، ۵۱۵، ۵۱۹، ۵۲۲ قانون آیین دادرسی مدنی. و مواد ۲۴۵ و ۳۰۹ قانون تجارت حکم به محکومیت خواندگان به نحو تضامنی به پرداخت مبلغ ۰۰۰ / ۰۰۰ / ۶۰۰ / ۱ ریال بابت اصل خواسته، بعلاوه هزینه ابطال تمبر دادرسی و حق‌الوکاله وکیل طبق تعرفه مربوطه و همچنین خسارت تاخیر تادیه از تاریخ واخواست سفته مستند دعوی (۸ / ۲ / ۸۹) لغایت اجرای دادنامه بر مبنای قرار دادی (۲۴ در صد در سال) صادر و اعلام می‌نماید. رای صادره حضوری ظرف مهلت ۲۰ روز از تاریخ ابلاغ قابل تجدید نظر خواهی در محاکم تجدید نظر استان تهران است. 
. 
رئیس شعبه ۲۰ دادگاه حقوقی عمومی تهران-محمدباقر سروی. رأی دادگاه بدوی. پیرو دادنامه شماره ۱۰۵۹ مورخ ۲۰ / ۱۰ / ۹۰ صادره از این دادگاه و بازگشت به دادنامه شماره ۹۲۰۰۰۴۲۴ مورخ ۱ / ۴ / ۹۲ موضوع دعوی آقای ح. به وکالت از بانک صادرات به طرفیت شرکت خورشید کیمیاو سایرین دادگاه با توجه به محتویات پرونده نظر به اینکه در خصوص بخشی از خواسته خواهان مبنی بر مطالبه هزینه واخواست سفته‌های مستند دعوی از سوی این شعبه دادگاه اظهار نظر نگردیده است دادگاه مستندا به مواد ۵۱۵ و ۵۱۹ ق. آ. د. م علاوه بر موارد محکومیت تضامنی خواندگان بشرح منعکس در دادنامه پیروی فوق‌الذکر همچنین نامبردگان را متضامنا به پرداخت هزینه واخواست سفته‌های مستند دعوی در حق خواهان (بانک صادرات) محکوم صادر و اعلام می‌نماید در خصوص بخش دیگری از خواسته مبنی بر محاسبه نرخ سود تسهیلات بانکی، با توجه به محاسبه مراتب در قالب خسارت تاخیر تادیه بشرح منعکس در دادنامه پیروی فوق‌الذکر به جهت مطالبه خسارت بر خسارت گردیدن موضوع مورد تقاضاء و همچنین در مورد بخش دیگری از خواسته مبنی بر محاسبه تاخیر تادیه از تاریخ ۲۸ / ۱۲ / ۸۴، دادگاه مستندا به مفهوم مخالف ماده ۵۲۲ ق. آ. د. م و ماده ۱۹۷ ق. آ. د. م بالغ بر تاریخ واخواسته سفته (۸ / ۲ / ۸۹) را غیر ثابت تشخیص حکم به رد دعاوی اخیر الذکر صادر و اعلام می‌نماید رای صادره به تبع دادنامه اولیه حضوری، ظرف بیست روز از تاریخ ابلاغ قابل تجدید نظر خواهی در محاکم تجدید نظر استان تهران است. 
. 
رئیس شعبه ۲۰ دادگاه حقوقی عمومی تهران-محمدباقر سروی. رأی دادگاه تجدیدنظر استان. تجدیدنظرخواهی الف. پ. به وکالت از ۱ - شرکت خورشیدکیمیا ۲ - شرکت سیما هدیه ۳ - شرکت بهکاران وطن ۴ - الف. الف. ۵ - الف. طحابی دردشتی ۶ - ف. ف. نسبت به دادنامه شماره ۱۰۵۹ مورخ ۲۰ / ۱۰ / ۹۰ صادره از شعبه ۲۰ دادگاه عمومی حقوقی تهران که به موجب آن حکم بر محکومیت تجدیدنظرخواهان به نحو تضامن به پرداخت مبلغ / ۰۰۰ / ۰۰۰ / ۶۰۰ / ۱ ریال بابت طلب مربوط به قرارداد شماره ۸۴۰۰۳۸۶۲ مورخ ۹ / ۶ / ۸۴ و سفته شماره ۶۷۹۴۶۰ و تعهد نامه پیوست دادخواست به همراه خسارت دادرسی و خسارت تأخیر تأدیه بر مبنای ۲۴ درصد در سال در حق تجدیدنظرخوانده صادر گردیده وارد و محمول بر صحت نمی‌باشد و دادنامه معترض عنه موافق مقررات و با رعایت اصول دادرسی و استنباط صحیح از روابط قراردادی طرفین اصدار یافته و خدشه ایی به اساس دادنامه وارد نیست. تجدیدنظرخواهان نیز در این مرحله از دادرسی دلیل یا مدرک محکمه پسندی که نقض دادنامه را ایجاب کند ابراز نکرده و لایحه اعتراضیه متضمن جهت موجه نمی‌باشد. لذا دادگاه ادعای تجدیدنظرخواه را وارد نمی‌داند، مستندا به ماده ۳۵۸ قانون آئین دادرسی مدنی، ضمن رد درخواست تجدیدنظرخواهی، دادنامه تجدیدنظرخواسته را در محدوده مورد درخواست تجدیدنظر تأیید می‌نماید، درباره تجدیدنظرخواهی ح. م. به وکالت از بانک صادرات نسبت به آن قسمت از دادنامه مذکور که به موجب آن خسارت تأخیر تأدیه از تاریخ واخواست سفته استنادی در نظر گرفته‌شده و هزینه واخواست را نیز در دادنامه جزء خسارت دادرسی در نظر نگرفته است. با توجه به جمیع اوراق و محتویات پرونده، صرف‌نظر از صحت و سقم ادعای تجدیدنظرخواه، با عنایت بر اینکه در شرح دادخواست، خسارت تأخیر تأدیه از تاریخ ۸ / ۱۲ / ۸۴ مورد مطالبه قرار گرفته و هزینه واخواست سفته استنادی نیز مورد مطالبه قرار دارد. لیکن دادگاه بدوی با تعیین تاریخ ۸ / ۲ / ۸۹ برای مبداء محاسبه خسارت نسبت به مازاد تا مقطع زمانی مورد خواسته یعنی ۸ / ۱۲ / ۸۴ ایضا درباره هزینه واخواست نفیا یا اثباتا اظهار نظری نکرده و مطابق مقررات ماده ۳۴۹ قانون آئین دادرسی مدنی، مرجع تجدیدنظر فقط نسبت به آنچه مورد تجدیدنظرخواهی است و در مرحله بدوی مورد حکم قرار گرفته رسیدگی می‌نماید، لذا با توجه به عدم صدور حکم یا قرار نسبت به موارد مذکور، این دادگاه با تکلیفی مواجه نیست، مستندا به ماده ۲ قانون مرقوم، قرار رد دعوای تجدیدنظرخواهی را صادر می‌نماید. رأی صادره قطعی است، توضیح این نکته ضرورت دارد که دادگاه نخستین تکلیف دارد نسبت به موارد مطروحه اظهار نظر فرماید. 
. 
شعبه ۱۰ دادگاه تجدیدنظر استان تهران - رئیس و مستشار
. 
محمد حسن امی -محمد ترابی. رأی دادگاه تجدیدنظر استان. تجدیدنظرخواهی آقای ح. م. به وکالت از ب. ص. الف. نسبت به آن بخش از دادنامه شماره ۷۴۰ - ۹۲ / ۷ / ۱۴ صادره از شعبه ۲۰ دادگاه عمومی حقوقی تهران که به موجب آن دعوای تجدیدنظرخواه با خواسته مطالبه خسارت تاخیر تادیه از تاریخ ۸۴ / ۱۲ / ۲۸ لغایت ۸۹ / ۲ / ۸ و مطالبه سود تسهیلات بانکی مورد پذیرش محکمه نخستین قرار نگرفته و با استدلال صحیح مندرج در دادنامه، در این خصوص حکم به رد دعوای خواهان صادر شده وارد و محمول بر صحت نمی‌باشد و دادنامه تجدیدنظرخواسته موافق مقررات و اصول دادرسی و با در نظر گرفتن دادنامه شماره ۱۰۵۹ - ۹۰ / ۱۰ / ۲۰ صادره از همان دادگاه و دادنامه شماره ۴۲۴ - ۹۲ / ۴ / ۱ صادره از این دادگاه اصدار یافته و خدشه ایی بر استنباط محکمه بدوی به نظر نمی‌رسد. تجدیدنظرخواه نیز در این مرحله از رسیدگی، دلیل یا مدرک محکمه پسندی که نقض دادنامه را ایجاب و اجابت خواسته را فراهم سازد ابراز نکرده و لایحه اعتراضیه متضمن جهت موجهی نمی‌باشد. بعلاوه محاسبه خسارت تاخیر تادیه بر اساس ماده ۵۲۲ قانون آئین دادرسی مدنی از تاریخ مطالبه یعنی همان واخواست سفته در مورخه ۸۹ / ۲ / ۸ و به نحو صحیح صورت گرفته و دلیلی بر مطالبه در مورخه ۸۴ / ۱۲ / ۲۸ وجود ندارد و صرف تاریخ سررسید بدون اینکه مورد مطالبه قرار گیرد نمی‌تواند مبنای مبداء محاسبه باشد. با در نظر داشتن محاسبه خسارت تاخیر بر مبنای ۲۴ درصد در سال در شرح دادنامه‌های قبلی موجب قانونی برای اضافه نمودن سود متعلقه بانکی مازاد بر آن وجود نداشته و در نتیجه، دادگاه ادعای تجدیدنظرخواه را محمول بر صحت تشخیص نداده، مستندا به ماده ۳۵۸ قانون آئین دادرسی مدنی، ضمن رد درخواست تجدیدنظرخواهی، دادنامه تجدیدنظرخواسته را در بخش مورد اعتراض تایید می‌نماید. رای صادره قطعی است. 
. 
شعبه ۱۰ دادگاه تجدیدنظر استان تهران - رئیس و مستشار
. 
محمدحسن امی - امیرحسین رمضان زاده
. 
. 
<#>
. رأی دادگاه بدوی. در خصوص دعوی آقای ن. الف. الف. ک. با وکالت آقای م. ذ. به طرفیت آقای ه. الف. م. دایر به صدور حکم به تجویز انتقال منافع یکباب مغازه به مساحت ۴۱ متر مربع موضوع اسناد عادی مورخ ۷۵ / ۵ / ۷ و ۷۶ / ۲ / ۱ نظر به جامع اوراق و محتویات پرونده و با عنایت به اینکه مطابق ماده ۱۹ قانون روابط موجر و مستاجر مصوب ۱۳۵۶ دعوی تجویز انتقال منافع در صورتی مسموع است که حق انتقال به غیر سلب شده باشد در حالی که طبق سند عادی ۷۶ / ۲ / ۱ صرف اطلاع به موجر کافی برای انتقال بوده و به صراحت اعلام‌شده که انتقال بلا مانع است لذا دادگاه دعوی خواهان را با وصف موصوف موجود مسموع نمی‌باشد و مستندا به ماده ۱۹ قانون مارالذکر و ماده ۲ قانون آئین دادرسی مدنی قرار رد دعوی خواهان صادر و اعلام می‌شود. قرار صادره ظرف بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۱۱۶ دادگاه عمومی حقوقی تهران - ماندگار مشفق. رأی دادگاه تجدیدنظر استان. درخصوص تجدیدنظرخواهی ن. الف. الف. ک. با وکالت م. ذ. بطرفیت ه. الف. م. نسبت به دادنامه شماره ۶۸۸ مورخه ۹۴ / ۶ / ۱۷ صادره ازشعبه ۱۱۶ دادگاه عمومی حقوقی تهران که به موجب آن قراررددعوی تجویز انتقال منافع مغازه ۴۱ متری به لحاظ عدم سلب انتقال به غیرصادرگردیده است با عنایت به اینکه درخواست خواسته مطروحه زمانی قابلیت طرح درمحکمه قضائی دارد که انتقال مورد اجاره درقراردادسلب گردیده باشددرحالیکه قیدبا اطلاع موجرانتقال بلامانع خواهدموید اذن در انتقال صرفا با اطلاع آن می‌باشدفلذابا وصف اذن درانتقال طرح دعوی خواسته موضوعیت قانونی نداردونظربه اینکه دادنامه تجدیدنظرخواسته ازحیث رسیدگی ورعایت تشریفات وانطباق موردبا مقررات وفق موازین قانونی اصداریافته وازناحیه تجدیدنظرخواه ایرادواعتراض موجه ومستدلی که نقض دادنامه تجدیدنظرخواسته را ایجاب نمایدبه عمل نیامده وتجدیدنظرخواهی با هیچ‌یک ازشقوق ماده ۳۴۸ قانون آیین دادرسی درامورمدنی انطباقی نداشته لهذا مستندا به ماده ۳۵۳ همان قانون ضمن رد تجدیدنظرخواهی دادنامه تجدیدنظرخواسته را تایید واستوار می‌نماید. رای صادره قطعی است. 
. 
شعبه ۷ دادگاه تجدیدنظر استان تهران - رئیس و مستشار
. 
امیر کوهکن - علی احمدی
. 
. 
<#>
. رأی دادگاه بدوی. در خصوص دادخواست خانم الف. جنابی با وکالت آقای ح. ع. ق. و خانم الف. ف. بطرفیت آقای م. س. بخواسته طلاق به درخواست زوجه بدین توضیح که وکیل خواهان عنوان نموده که موکل در تاریخ ۶۷ / ۴ / ۶ برابر سند نکاحیه شماره ۶۵۱۲ دفتر ۳۴ ازدواج کرج به عقد دائم خوانده درآمده و حاصل این ازدواج یک دختر ۲۰ ساله و یک پسر ۱۱ ساله می‌باشد متاسفانه اختلافات به دلیل سوء رفتار زوج شدت یافته و موکل در عسر و حرج شدید قرار دارد و زوجه نیز اصالتا اظهار داشت که بنده یک فرد تحصیلکرده هستم و شاغلم و تحمل رفتار ایشان را ندارم مدت سه سال است که زندگی را ترک کرده‌ام و مهریه‌ام ۵۳۱ عدد سکه تمام بهار آزادی بوده که پانصد عدد آن را دریافت کرده‌ام و ۳۱ عدد را در قابل طلاق بذل می‌نمایم زوج در دفاع اظهار داشت که بنده به خاطر فرزندانم حاضر به طلاق نیستم و در مدت ۲۷ سال زندگی مشترک هیچ سوء معاشرتی نسبت به ایشان نداشته‌ام در سال ۹۲ دادخواست تمکین دادم و ایشان به منزل بازگشتند و مدت سه سال از هم جدا نبوده‌ایم و تحت هیچ شرایطی حاضر به طلاق نیستم، دادگاه با ملاحظه رونوشت سند نکاحیه رابطه زوجیت دائم فیمابین زوجین را محرز و مسلم می‌داند و موضوع را به داوری ارجاع که نظر داوران پیوست و پس از استماع اظهارات زوجین و استماع شهود تعرفه شده از ناحیه خواهان در جهت اثبات سوء معاشرت زوج و اینکه مودای گواهی گواهان تعرفه شده به نحوی که سوء معاشرت زوج را برساند نبوده است و اظهار داشتند که زوجین در طول زندگی مشترک اختلاف داشته‌اند و از کم و کیف اختلافات بی‌اطلاع بوده‌اند و جدایی فیزیکی نیز حاصل ترک منزل از ناحیه خود زوجه بوده فلذا دادگاه دعوی خواهان را به کیفیت مطروحه وارد ندانسته و بعلت فقدان دلایل اثباتی عسر وحرج زوجه را محرز نمی‌داند و به استناد ماده ۱۲۵۷ از قانون مدنی حکم به بطلان دعوی خواهان موصوف را صادر و اعلام می‌دارد رای صادره حضوری و ظرف مهلت بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
دادرس شعبه ۲۶۱ محاکم عمومی وحقوقی تهران-جواد صادقی. رأی دادگاه تجدیدنظر استان. درخصوص تجدیدنظرخواهی الف. ج. باوکالت ح. عسگری بطرفیت آقای م. س. ازدادنامه شماره ۹۴۰۱۵۰۰ مورخ ۹۴ / ۱۰ / ۳۰ شعبه محترم ۲۶۱ دادگاه تهران که بموجب آن حکم به بطلان دعوی طلاق بلحاظ فقد ادله اثباتی صادرگردیده وارد نمی‌باشد زیرا رای براساس مقررات وموازین قانونی صادرشده وایرادی ازحیث ماهوی یا شکلی به آن وارد نیست واستدلال محکمه محترم بدوی ونیزمستندات آن صحیح میباشدوتجدیدنظرخواه دلیل یادلائلی که موجبات نقض ویا بی اعتباری دادنامه رافراهم نماید ارائه ننموده لذا بنابه مراتب دادگاه مستندا به قسمت اخیرماده ۳۵۸ قانون آئین دادرسی دادگاه‌های عمومی وانقلاب درامورمدنی مصوب ۷۹ / ۱ / ۲۱ ضمن رد اعتراض دادنامه معترض عنه راعیناتایید می‌نماید رای دادگاه بموجب ماده ۳۶۸ قانون فوق الذکرظرف مدت بیست روزپس ازابلاغ قابل فرجامخواهی درمرجع محترم دیوانعالی کشورمیباشد. 
. 
شعبه ۴۵ دادگاه تجدید نظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. در خصوص دادخواست خواهان م. ر. ا. با وکالت ب. ز. به طرفیت خواندگان ۱ - ع. ۲ - غ. ۳ - خ. ۴ - ح. همگی خ. م. به خواسته استرداد ثمن معامله محکومیت خواندگان به پرداخت غرامت و استرداد ثمن معامله باطل به قیمت روز با احتساب افزایش قیمت و حق‌الوکاله وکیل مقوم به ۵۱ / ۰۰۰ / ۰۰۰ ریال و مطالبه خسارت دادرسی و تاخیر تادیه، دادگاه با ملاحظه اوراق و محتویات پرونده و دادخواست تقدیمی خواهان و رونوشت مصدق اسناد ابرازی از جمله دادنامه صادره از شعبه ۱۷۶ دادگاه عمومی و حقوقی تهران به شماره ۹۱۰۹۹۷۰۲۱۰۱۰۰۵۸۲ مورخه ۱۳۹۱ / ۸ / ۳ و تایید آن در شعبه ۵۰ دادگاه تجدیدنظر استان تهران مبنی بر ابطال مبایعه نامه مورخه ۷۷ / ۱۲ / ۲۳ می‌باشد و نیز مبایعه نامه مورخه ۷۷ / ۱۲ / ۲۲ و اظهارات وکیل خواهان در جلسه دادرسی که حاکی از پرداخت ثمن معامله به مبلغ ۵ / ۰۰۰ / ۰۰۰ تومان که بخشی از آن در هنگام تنظیم قرارداد و بخش دیگر به موجب رسیدهای ابرازی خواهان پرداخت گردیده و خوانده ردیف اول به عنوان بایع علیرغم ابلاغ به وی ایرادی ننموده و مستندات ابرازی خواهان مصون از تعرض مانده و دفاع موثری ننموده است و لذا با توجه به مراتب فوق و ابطال مبایعه نامه مذکور و اینکه با ابطال آن ثمن باید به مشتری مسترد گردد و نیز با لحاظ رای وحدت رویه مورخه ۱۳۹۳ / ۷ / ۱۵ به شماره ۷۳۳ و اینکه بایع باید غرامت وارده نیز جبران نماید و خوانده دلیلی بر علم خواهان بر فساد بیع ارائه نکرده است و لذا با توجه به مراتب فوق دعوی خواهان را وارد دانسته مستندا به مواد ۳۹۰ و ۳۹۱ قانون مدنی و رای وحدت رویه مذکور ومواد ۱۹۸ و ۵۱۵ و ۵۱۹ قانون آئین دادرسی مدنی حکم به محکومیت خوانده ردیف اول (ع. خ. م.) به استرداد ثمن معامله به موضوع قرارداد مورخه ۷۷ / ۱۲ / ۲۳ به مبلغ ۵ / ۰۰۰ / ۰۰۰ تومان و نیز مابه‌التفاوت ثمن از تاریخ قرارداد (۷۷ / ۱۲ / ۲۳) تا ابطال مبایعه نامه ۱۳۹۴ / ۱ / ۲۴ بر اساس شاخص تورم اعلامی از سوی بانک مرکزی به عنوان غرامت در حق خواهان صادر می‌گردد راجع به سایر خواندگان نظر به اینکه خواهان دعوی خود را مسترد نموده قرار رد دعوا مستندا به بند ب ماده *** قانون آئین دادرسی مدنی صادر می‌گردد. رای صادره حضوری ظرف ۲۰ روز پس از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
دادرس شعبه ۱۷۶ دادگاه عمومی حقوقی تهران - محمد محمدحسنی. رأی دادگاه تجدیدنظر استان. در خصوص تجدیدنظر خواهی م. ر. الف. ن. با وکالت ب. ز. بطرفیت ع. خ. م. نسبت به دادنامه شماره ۴۱۵ - ۹۴ / ۵ / ۳۱ صادره از شعبه ۱۷۶ دادگاه عمومی حقوقی تهران که به موجب آن حکم به محکومیت تجدیدنظرخوانده به استرداد ثمن معامله به موضوع قرارداد مورخه ۷۷ / ۱۲ / ۲۳ به مبلغ پنجاه میلیون تومان و نیز مابه‌التفاوت ثمن از تاریخ قراردادی (۷۷ / ۱۲ / ۲۲) تا ابطال مبایعه نامه ۹۴ / ۱ / ۲۴ بر اساس شاخص تورم اعلامی از سوی بانک مرکزی به عنوان غرامت در حق تجدیدنظر خواه صادر گردیده است با توجه به مدارک ابرازی و لوایح تقدیمی و رسیدگی انجام‌شده نظر باینکه عمده ایراد تجدیدنظر خواه و وکیل ایشان تغییر رای شماره ۷۳۳ - ۹۳ / ۷ / ۱۵ هیئت عمومی دیوان عالی کشور و مواد ۳۹۰ و ۳۹۱ قانون مدنی بوده که مورد استناد دادگاه بدوی در رای معترض عنه می‌باشد لذا با توجه به ضامن بودن بایع و کشف فساد بیع و مستحق للغیر در آمدن مبیع و ابطال معامله با صدور آراء قطعی قضائی با شماره‌های مندرج در دادنامه معترض عنه آنچه بایع ضامن است ثمن پرداختی خریدار است و آنچه به عنوان غرامت اشاره گردیده مد نظر قانون‌گذار بوده و در رای هیئت عمومی دیوان عالی کشور نیز به ان اشاره گردیده ارزش روز ثمن معامله ابطال‌شده است نه ارزش روز مبیع چرا که در موارد دیگری نیز مانند اعمال حق شفعه چنانچه شفیع از حق خود استفاده نماید بایع مکلف به جبران غرامات وارده به مشتری است علی فرض اینکه مبیع مستحق للغیر نیز در نیامده است علیهذا نظر باینکه دلیل و مدرکی که موجبات نقض و بی اعتباری دادنامه معترض عنه را فراهم آورد از سوی تجدیدنظر خواه ارائه و ابراز نگردیده و رسیدگی مطابق مقررات قانونی انجام‌گرفته دادگاه تجدیدنظر خواهی را منطبق با هیچیک از شقوق ماده ۳۴۸ قانون آئین دادرسی مدنی ندانسته ضمن رد تجدیدنظر خواهی مستندا به ماده ۳۵۸ قانون مذکور دادنامه تجدیدنظر خواسته را تایید می‌نماید رای صادره قطعی است. 
. 
شعبه ۵۵ دادگاه تجدیدنظر استان تهران - رئیس ​و مستشار
. 
علیرضا طاهری - پرویز رحیمی
. 
. 
<#>
. رأی دادگاه بدوی. دادخواست خواهان خانم ز. ط. با وکالت آقای جعفر صادق ح. ز. به طرفیت آقای ک. ف. با وکالت خانم ن. ایخانی زاده بخواسته مطالبه اجرت‌المثل ایام زندگی مشترک به شرح مندرجات دادخواست تقدیمی است دادگاه با توجه به مندرجات دادخواست تقدیمی و اظهارات طرفین در دادگاه و اینکه قیود مندرج در تبصره ماده ۳۳۶ قانون مدنی جهت تحقق اجرت‌المثل به زوجه از نظر دادگاه احراز نگردیده است فلذا خواسته خواهان مردود و حکم به رد دعوای خواهان صادر و اعلام می‌گردد. رای صادره ظرف ۲۰ روز قابل اعتراض در دادگاه تجدیدنظر است. 
. 
رئیس شعبه ۲۷۱ دادگاه عمومی حقوقی تهران- احمدرضا گشتاسبی. رأی دادگاه تجدیدنظر استان. در خصوص تجدید نظر خواهی خا نم ز. ط. فرزند ن. بطرفیت آقای ک. ف. فرزند م. نسبت به دادنامه شماره ۱۶۱۰ مورخ ۱۳۹۴ / ۱۱ / ۱۷ شعبه ۲۷۱ دادگاه عمومی حقوقی تهران در پرونده کلاسه ۱۲۴۵ مبنی بر صدور حکم به رد دعوی مطا لبه اجرت‌المثل با توجه به مجموع محتویات پرونده و امعان نظر در اوراق و مندرجات آن مفاد لایحه تجدید نظر خواهی و لوایح دفاعیه طرفین مدلول دادنامه تجدیدنظر خواسته رای صادر شده دادگاه بدوی بر ا سا س مستندات موجود در پرونده صادر نگردیده و تجدید نظر خواهی وارد تشخیص داده می‌شود زیرا دادگاه بدوی علیرغم صدور قرار استماع شهادت گواهان و تشکیل جلسه دادگاه در این رابطه با اخذ توضیح نسبت به تفهیم قرار صادر شده به خواهان در خصوص حاضر نمودن شهود و استماع اظهارات گواهان اقدام نکرده است و با وجود صدور قرار استماع شهادت گواهان بدون استماع اظهارات ایشان و درج آن در صورتجلسه دادگاه با برگه‌های مخصوص اظهارات گواهان نسبت به صدور رای ماهوی اقدام کرده است و با این وصف دادگاه نمی‌تواند در ماهیت دعوی مبادرت به صدور رای کند لذا این دادگاه با استناد به مواد ۳۵۸ و ۳ ۶۵ قانون آیین دادرسی دادگاه‌های عمومی و انقلاب در امور مدنی با تلقی رای صادر شده دادگاه بدوی رار آن را نقض و پرونده را جهت ادامه رسیدگی و تشکیل جلسه دادگاه با استماع اظهارات گواهان و سپس صدور رای در ماهیت دعوی ارسال می‌کند این رای قطعی است.. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. در خصوص دعوی خواهان «م. ص. فرزند م. با وکالت ز. ج. ر.» ; بطرفیت خوانده «ف. ن. م. فرزند ه.» ; بخواسته مطالبه اجرات المثل ایام زوجیت، با عنایت به محتویات پرونده؛ از جمله سند ازدواج به شماره (۱۰۲۳۲ - ۸۰ / ۴ / ۲۳)، رابطه نکاح دائم بین طرفین محرز بوده، نظر به اینکه هرگاه زوجه کارهایی را که شرعا به عهده وی نبوده و عرفا برای آن کار اجرت‌المثل باشد به دستور زوج و با عدم قصد تبرع انجام داده باشد، مستحق اجرت عمل خود می‌باشد ونظربه اینکه در مانحن فیه مانعی برای عدم استحقاق زوجه نسبت به اجرت‌المثل ایام زوجیت وجود ندارد و نظربه اینکه میزان اجرت براساس نظریه کارشناسی معین‌شده و نسبت به آن اعتراضی نشده و نظر به اینکه خوانده با وصف ابلاغ در جلسه دادگاه حضور نیافته و لایحه دفاعیه‌ای نیز ارائه نکرده؛ لذا دادگاه دعوی مطرح‌شده را وارد تشخیص، مطابق مواد ۳۳۶ و تبصره الحاقی از قانون مدنی و ماده ۱۹۸ از قانون آئین دادرسی مدنی مصوب ۱۳۷۹، خوانده موصوف را به پرداخت (۹۸۶۰۰۰۰۰) ریال بابت اجرت‌المثل و همچنین به پرداخت هزینه دادرسی و حق‌الوکاله وکیل در حق خواهان محکوم می‌نماید. رأی صادره نسبت به «خوانده» ; غیابی تلقی، ظرف ۲۰ روز پس از ابلاغ به وی، قابل واخواهی در این شعبه و پس از انفضای آن ظرف ۲۰ روز قابل تجدید نظرخواهی در محاکم تجدیدنظر استان تهران است، همچنین رأی صادره ظرف ۲۰ روز پس از ابلاغ به «خواهان» ; قابل تجدیدنظرخواهی است. 
. 
دادرس دادگاه خانواده (۲) تهران - مهدی قیصری
. 
. رأی دادگاه بدوی. درخصوص واخواهی محکوم علیه «ف. ن. م. فرزند ه.» ; بطرفیت «م. ص. فرزند م. با وکالت مع الواسطه ز. ج. ر. و حامد رستمی» ; نسبت به دادنامه شماره (۱۰۵۱ - ۹۴ / ۷ / ۲۹) صادره از شعبه (۲۶۹) دادگاه خانواده (۲) تهران که بموجب آن رأی «به محکومیت واخواه به پرداخت اجرت‌المثل» ; صادر گردیده، نظربه اینکه دادنامه مورد اعتراض منطبق با آیین دادرسی وموازین قانونی صادرشده ونظر به اینکه واخواهی مطرح‌شده مستند به دلیلی نبوده که موجب خدشه به اساس رأی گردد؛ لذا مستندا به مواد (۳۰۵) و (۳۰۶) و (۳۰۸) قانون آیین دادرسی دادگاه‌های عمومی و انقلاب در امور مدنی مصوب (۱۳۷۹) اعتراض واخواه، مردود اعلام و دادنامه غیابی عینا تأیید می‌گردد. رأی صادره ظرف ۲۰ روز پس از ابلاغ به واخواه، قابل تجدید نظر خواهی در محاکم تجدید نظر استان تهران است. 
. 
دادرس دادگاه خانواده (۲) تهران - مهدی قیصری. رأی دادگاه تجدیدنظر استان. تجدیدنظرخواهی آقای ف. ن. م. بطرفیت خانم م. ص. ازدادنامه شماره ۱۵۵۳ مورخ ۹۴ / ۱۱ / ۱۴ درپی رای غیابی ۱۰۵۱ مورخ ۷ / ۲۹ شعبه محترم ۲۶۹ دادگاه خانواده تهران که بموجب آن حکم به محکومیت تجدیدنظرخواه به پرداخت اجرت‌المثل ایام زندگی مشترک صادرگردیده وارد است زیرا استحقاق زوجه به اجرت‌المثل ایام زندگی مشترک منوط به اثبات دوامراست:۱ -دستورزوج به انجام کار ۲ - اثبات عدم تبرع نظربه اینکه دلیلی براثبات آن ابراز نشده است اصل برتبرع می‌باشد ونیزدرعرف ایران زنها برای انجام کار درمنزل شوهراجرتی درخواست نمی‌کنند لذا بنابه مراتب دادگاه ضمن وارد دانستن اعتراض معترض واینکه دادنامه معترض عنه برخلاف مبانی حقوقی ومدنی صادرشده با استناد به صدرماده ۳۵۸ قانون آئین دادرسی دادگاه‌های عمومی وانقلاب درامورمدنی مصوب ۱۳۷۹ / ۱ / ۲۱ آنرانقض وحکم به رددعوی خواهان مستندا به ماده ۱۹۷ قانون مذکورصادرواعلام می‌دارد رای دادگاه بموجب ماده ۳۶۵ قانون فوق الذکرقطعی است. 
. 
شعبه ۴۵ دادگاه تجدید نظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. در خصوص دعوی شرکت خانه به طرفیت آقای ح. ف. بخواسته ابطال رای داوری به شماره ۹۳۰۶۲۴ مورخ ۱۳۹۴ / ۰۲ / ۱۶ نظر به اینکه موارد اعلامی از سوی خواهان وجهات اعلامی مقید در دادخواست منطبق با جهات موضوع ماده ۴۸۹ قانون ایین دادرسی دادگاه‌های عمومی وانقلاب در امور مدنی نبوده و از طرفی مدلل به ادله قانونی نمی‌باشد لذا دادگاه مستندا به مواد ۱۹۷، ۱۹۴ قانون مذکور حکم ابطال دعوی خواهان صادر واعلام می‌دارد رای صادره ظرف بیست روز پس از ابلاغ قابل تجدید نظر در دادگاه تجدید نظر استان تهران می‌باشد. 
. 
رئیس شعبه ۲۵ دادگاه عمومی حقوقی تهران - حسن فضلی. رأی دادگاه تجدیدنظر استان. در خصوص تجدید نظر خواهی شرکت خانه (سهامی خاص) با مدیریت آقایان ف. ل. و ب. ن. ز. به طرفیت آقای ح. ف. نسبت به دادنامه شماره ۹۵۱ مورخ ۱۳۹۴ / ۹ / ۳۰ شعبه ۲۵ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواه به خواسته ابطال رای داوری به شماره ۹۳۰۶۲۴ مورخ ۱۳۹۴ / ۲ / ۱۶ با این استدلال که موارد اعلامی از سوی خواهان و جهات اعلامی مقید در دادخواست منطبق با جهات موضوع ماده ۴۸۹ قانون آئین دادرسی مدنی نبوده و از طرفی مدلل به ادله قانونی نبوده بنابر این دعوا را غیر وارد تشخیص و حکم به ابطال دعوای خواهان صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه در بند ۹ قرارداد استنادی مقرر گردیده است «درصورت بروز اختلاف ناشی از تعبیر و تفسیر قسمتی و یا کل قرارداد طرفین متعهد به حل مسالمت‌آمیز اختلاف از طریق مذاکره می‌باشند و در صورت عدم حل اختلاف مرجع حل اختلاف حکم داور مرض الطرفین بوده و رای صادره از سوی وی (حکم) لازم‌الاجرا بوده و طرفین حق هر گونه اعتراض را از خود سلب نموده‌اند. نظر به اینکه شرط داوری به شرح فوق متضمن ارجاع اختلاف ناشی از تفسیر و تغییر قرارداد به داور است؛ در حالی که آنچه توسط داور مورد بررسی قرار گرفته و منجر به صدور رای گردیده است اساسا ارتباطی به تفسیر یا تغییر قرارداد ندارد. نظر به اینکه شرط داوری در قرارداد استنادی مطلق نیست بلکه مقید است بدین معنا که طرفین تراضی کرده‌اند که اختلاف ناشی از تعبیر و تفسیر قرارداد را به حکم مرضی الطرفین در انتخاب شخص خاصی به عنوان حکم توافق حاصل کنند می‌توان گفت وصف حکم مرضی الطرفین تحقق پیدا کرده است. در فرض که یکی از طرفین با داور پیشنهادی طرف دیگر مخالفت می‌کنند و طرفین نمی‌توانند در انتخاب شخص خاصی به عنوان داور تراضی کنند، دادگاه حق ندارد از طریق تعیین داور، جانشین اراده طرفین شود در چنین حالتی مرجع حل اختلاف دادگاه است. نظر به اینکه طرفین نتوانسته‌اند با رضایت یکدیگر شخص خاصی را به عنوان حکم تعیین نمایند و داور به جای آنان اقدام به تعیین داور کرده است و از سویی دیگر داور فقط اختیار تفیسر و تغییر قرارداد را داشته است و ایشان خارج از حدود اختیار خود اظهار نظر کرده است. بنابر این تجدیدنظرخواهی وارد تشخیص داده میشودو به تجویز ماده ۳۵۸ قانون آئین دادرسی مدنی ضمن نقض دادنامه تجدیدنظرخواسته به استناد بند ۳ ماده ۴۸۹ قانون مرقوم حکم به ابطال رای داوری صادر و اعلام می‌گردد. این رای قعطعی است. 
. 
رئیس شعبه ۶۱ دادگاه تجدیدنظر استان تهران- مستشار شعبه
. 
دکتر مجتبی نورزاد - احمد جاویدی
. 
. 
<#>
. رأی دادگاه بدوی. در خصوص دادخواست الف. ر. به طرفیت شهرداری ن. به خواسته رفع تصرف از یک قطعه زمین به مساحت ۱۰۵ متر مربع در ن. خ ه. خ ب. خ م. مستند به تصویر مبایعه نامه با امعان نظر در محتویات پرونده اظهارات خواهان، متن دادخواست تقدیمی، مدارک و مستندات ابرازی و دفاعیات نماینده حقوقی خوانده بویژه توجها به اظهارات خواهان مبنی بر اینکه ملک از سال ۱۳۸۵ در تصرف خوانده قرار دارد و اینکه در دعوی تصرف عدوانی سبق تصرفات خواهان و احراز آن ضروری است و بر این اساس خود خواهان به سبق تصرفات خوانده اذعان داشته است از این رو دعوی خواهان اساسا مقرون به صحت نبوده حکم به رد دعوی صادر و اعلام می‌دارد رای صادره ظرف بیست روز پس از ابلاغ قابل اعتراض در مرجع محترم تجدید نظر استان است. 
. 
رئیس شعبه ششم دادگستری بهارستان - امیر رهنمافر. رأی دادگاه تجدیدنظر استان. تجدیدنظرخواهی آقای الف. ر. بطرفیت شهرداری ن. نسبت به دادنامه شماره ۹۴۰۰۹۷۸ - ۹۴ / ۸ / ۵ صادره از شعبه ۶ دادگاه عمومی حقوقی ب. که بموجب آن حکم به رد دعوای رفع تصرف از یک قطعه زمین به مساحت ۱۰۵ متر مربع در ن. خ ه. صادر گردیده است از این جهت وارد وموثر است که با عدم احراز ارکان تصرف عدوانی (که در ما نحن فیه سبق تصرف خواهان بدوی است) باید مبادرت به صدور قرار شکلی نموده فلذا ضمن نقض رای معترض عنه باستناد ماده ۳۵۸ قانون آئین دادسی مدنی درخصوص دعوای نخستین قرار رد دعوا مستندا " به ماده ۲ قانون مرقوم صادر و اعلام می‌گردد. این رای قطعی است. 
. 
شعبه ۴۶ دادگاه تجدیدنظر استان تهران - رئیس و مستشار
. 
حسین حمیدی راد - محمود عاشورخانی
. 
. 
<#>
. رأی دادگاه بدوی. در خصوص دعوی خواهانها با وکالت آقای د. ی. به طرفیت وزارت دفاع و پشتیبانی نیروهای مسلح به خواسته اجرت‌المثل ایام تصرف از تاریخ ۲۴ / ۷ / ۱۳۶۵ لغایت زمان اجرای حکم با جلب نظر کارشناس رسمی دادگستری با احتساب کلیه خسارت دادرسی، نظر باینکه خوانده با ارائه توافق‌نامه مورخه ۱۹ / ۵ / ۸۹ که به امضاء طرفین رسیده است خواهانها هر گونه ادعا را نسبت به اجرت‌المثل زمانی که ملک در اختیار سازمان صنایع دفاع بوده است را ازخود سلب نموده اندو مورد تایید وکیل آنها می‌باشد وادنی دلیلی که موجب فسخ و اقاله قرار داد مزبور باشد از سوی خواهانها ارائه نشده است لذا دادگاه مستندا به ماده ۱۹۷ قانون آئین دادرسی مدنی حکم به بیحقی خواهانها صادر و اعلام می‌دارد رای صادره ظرف ۲۰ روز از تاریخ ابلاغ قابل تجدید نظر در محاکم تجدید نظر استان می‌باشد. 
. 
رئیس شعبه ۲۱۶ دادگاه حقوقی تهران- مجرد. رأی دادگاه تجدیدنظر استان. درخصوص تقاضای مطروح ورثه مرحوم غ. چ. س. با وکالت مع الواسطه آقای د. ی. بطرفیت وزارت دفاع و پشتیبانی نیروهای مسلح مبتنی بر اعاده دادرسی از دادنامه شماره ۹۱۰۴۳۰ - ۱۳۹۱ / ۰۳ / ۲۸ این دادگاه با اعتبار و استناد به بند ۷ ماده ۴۲۶ قانون آیین دادرسی دادگاه‌های عمومی و انقلاب در امور مدنی (سند مکتوم) با عنایت به اینکه آنچه به عنوان سند مکتوم استناد و ارائه‌شده است بخشنامه ابلاغی ۳۱ / ۰۰ / ۱ / ۱ / آ مورخ ۱۳۸۹ / ۰۱ / ۰۹ مقام معظم رهبری و فرماندهی کل قوا می‌باشد در حالی که عدم اطلاع و جهل به نصوص قانونی اعم از قوانین موضوعه-آیین نامه ها- تصویب نامه- بخشنامه‌ها و دستور العمل‌های صادره و تنظیمی و مصوب شده از مراجع قانونی و سپس اطلاع و کشف آن و ابراز آن منطبق با تعریف مدرک و سند مکتوم موضوع بند ۷ ماده ۴۲۶ قانون مرقوم نمی‌باشد لذا قطع نظر از ماهیت موضوع با توجه به مراتب فوق درخواست مطروح با شرایط شکلی بند مذکور مطابقت نداشته و قابل پذیرش نیست لذا با استناد به تبصره ماده ۴۳۵ همان قانون قرار رد درخواست اعاده دادرسی مطروح صادر و اعلام می‌شود. این رأی قطعی است. / رییس شعبه سوم دادگاه تجدیدنظر استان تهران - مستشار دادگاه
. 
احمد کرمی - سلیمان حیدری حویق. رأی دادگاه تجدیدنظر استان. تجدیدنظرخواهی د. ی. نسبت به دادنامه شماره ۱۷۹۵ مورخه ۳ / ۱۲ / ۹۰ صادره ازشعبه ۲۱۶ دادگاه عمومی تهران که به موجب آن حکم بربی حقی خواهانهای نخستین صادرشده است وارد نمی‌باشدزیرا با توجه به متن توافق‌نامه تجدیدنظرخواهان حق مطالبه اجرت‌المثل ایام تصرف را ازخودساقط کرده اندوبا توجه به اعتبارتوافق نامه طرح دعوی قانونی نمی‌باشدلذا تجدیدنظرخواهی متضمن جهت نقض نیست ودادنامه تجدیدنظرخواسته ازحیث رعایت اصول وقواعد دادرسی ومبانی استنباط وذکرجهات موجهه وانطباق موضوع با قانون ومقررات حقوقی فاقد اشکال می‌باشددادگاه با رد تجدیدنظرخواهی مستندا به ماده ۳۵۸ قانون آیین دادرسی دادنامه تجدیدنظرخواسته را عینا تایید واستوار می‌نمایداین رای قطعی است. 
. 
مستشاران شعبه سوم دادگاه تجدیدنظر استان تهران
. 
ذکائی - حمیدی راد
. 
. 
<#>
. رأی دادگاه بدوی. در خصوص دادخواست آقای ج. الف. فرزند الف. به طرفیت خانم ن. ق. با وکالت خانم م. خ. د. فرزند د. به خواسته ملاقات فرزند مشترک ده ساله نتینا اسحاقیان باعنایت به محتویات پرونده واظهارات خواهان و وکیل خوانده در دادگاه، برای دادگاه احراز شده زوجین علی‌رغم وجود علقه زوجیت جدا از هم زندگی می‌کنند لذا دادگاه موضوع را از مصادیق ماده ۱۱۷۴ قانون مدنی می‌داند به خواهان اجاره می‌دهد هر هفته یک نوبت روز پنج‌شنبه از ساعت ۱۶ لغایت ۱۶ روز جمعه به مدت ۲۴ ساعت فرزند مشترک را جهت ملاقات در اختیار گیرد و خوانده را به تسهیل انجام ملاقات یاد شده ملزم ومحکوم می‌نماید محل تحویل و رد طفل قبل وپس از ملاقات در صورت توافق در مسکن فعلی طفل ودر صورت اختلاف کلانتری نزدیک به محل سکونت طفل تعیین می‌شود رای صادره حضوری محسوب به استناد مواد ۳۳۰، ۳۳۴ و ۳۳۶ قانون آئین دادرسی مدنی ظرف مدت بیست روز پس از ابلاغ قابل تجدید نظر در محاکم محترم تجدید نظر استان تهران می‌باشد. 
. 
رئیس شعبه ۲۶۸ دادگاه عمومی حقوقی تهران- حسن عموزادی. رأی دادگاه تجدیدنظر استان. تجدیدنظرخواهی خانم ن. ق. باوکالت خانم م. خسروی بطرفیت آقای ج. اسحقبان ازدادنامه شماره ۹۴۰۱۷۱۶ مورخ ۱۳۹۴ / ۱۰ / ۲۳ شعبه محترم ۲۶۸ دادگاه خانواده تهران که بموجب آن اجازه ملاقات فرزندمشترک طرفین دعوی صادرگردیده وارداست زیرا باتوجه به دادخواست تقدیمی واظهارات طرفین فرزند مشترک دختربوده والان درسن ده سالگی است که باوصف فوق نامبرده ازمدارحضانت خارج بوده واختیاردارد باهریک ازوالدین که صلاح بداندزندگی می‌کند بنابه مراتب دادگاه ضمن وارددانستن اعتراض معترض واینکه دادنامه معترض عنه برخلاف مبانی حقوقی ومدنی صادرشده با استناد به صدرماده ۳۵۸ قانون آئین دادرسی دادگاه‌های عمومی وانقلاب درامورمدنی مصوب ۷۹ / ۱ / ۲۱ آنرا نقض وباستنادماده ۱۹۷ قانون آئین دادرسی مدنی قراررد دعوی صادرواعلام می‌دارد رای دادگاه بموجب ماده ۳۶۵ قانون فوق الذکرقطعی است. ٪ک
. 
شعبه ۴۵ دادگاه تجدید نظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. شماره پرونده: ۹۴۰۹۹۸۲۲۰۸۳۰۱۴۶۶ شماره دادنامه: ۹۴۰۹۹۷۲۲۰۸۳۰۱۶۲۸ تاریخ: ۱۳۹۴ / ۱۰ / ۳۰
. 
رای دادگاه
. 
در خصوص دعوی خانم ط. ز. ر.، فرزند ح. به طرفیت آقای س. الف.، فرزند م. به خواسته مطالبه اجرت‌المثل ایام زندگی مشترک از تاریخ ۱۳۷۳ / ۱۰ / ۹ لغایت صدور حکم نظر به اینکه دلیلی مبنی بر اینکه کارهای انجام‌شده در ایام زوجیت به نیت دستمزد و پول انجام‌شده ارائه نشده لذا مستندا به تبصره ماده واحده قانون الحاق یک تبصره به ماده ۳۳۶ قانون مدنی مصوب مورخ ۱۳۸۵ / ۱۰ / ۲۳ مجمع تشخیص مصلحت نظام که مقرر می‌دارد (چنانچه زوجه کارهایی را که شرعا بعهده وی نبوده و عرفا برای آن کارها اجرت‌المثل باشد و به دستور زوج و با عدم قصد تبرع انجام داده باشد برای دادگاه نیز ثابت شود دادگاه اجرت‌المثل کارهای انجام‌گرفته را محاسبه و به پرداخت آن حکم می‌نماید) و با توجه به اظهارات خواهان در جلسه دادرسی که اظهار داشته از ابتدا قصد گرفتن اجرت را نداشته و اظهارات وی قصد تبرع وی را احراز می‌نماید لذا دادگاه با احراز تبرعی بودن کارهای صورت گرفته از سوی خواهان دعوی خواهان را وارد ندانسته و حکم بر بیحقی خواهان صادر و اعلام می‌نماید رای اصداری حضوری و قابل تجدید نظر خواهی ظرف مدت بیست روز پس از ابلاغ در دادگاه تجدید نظر استان تهران می‌باشد. 
. 
دادرس شعبه ۲۶۰ دادگاه عمومی حقوقی تهران (خانواده) -عبداله کشاورز. رأی دادگاه تجدیدنظر استان. شماره پرونده: ۹۴۰۹۹۸۲۲۰۸۳۰۱۴۶۶ شماره دادنامه: ۹۵۰۹۹۷۰۲۲۰۲۰۰۸۶۱ تاریخ: ۱۳۹۵ / ۰۵ / ۳۰
. 
رای دادگاه
. 
در خصوص دادخواست تجدیدنظرخواهی خانم ط. ز. ر. فرزند ح. از دادنامه شماره ۹۴۰۹۹۷۲۲۰۸۳۰۱۶۲۸ مورخ ۹۴ / ۱۰ / ۳۰ صادره از شعبه ۲۶۰ دادگاه خانواده تهران در پرونده شماره ۹۴۰۹۹۸۲۲۰۸۳۰۱۴۶۶ متضمن صدور حکم بر بی حقی در دعوی مطالبه اجرت‌المثل ایام زندگی مشترک با توجه به بررسی و مداقه در جمیع اوراق پرونده دادگاه اعتراض تجدیدنظرخواه را وارد دانسته زیرا اولا قانونگذار قید دستور زوج در تبصره ماده واحده ملحوظ کرده و با گذاشتن این شرط استحقاق اجرت‌المثل ایام زندگی مشترک زوجه احراز دستور زوج دانسته لیکن مراد از دستور فرمان صریح نیست بلکه منظور درخواست زوج است به هر نحو که ابراز شده باشد ثانیا انتظار و توقعی که مرد از همسرش در بدو ورود به منزل به طبخ غذا و نظافت و اداره خانه دارد همین امر انگیزه انجام کار خانه بوده و می‌تواند تامین کننده درخواست زوج باشد ثالثا عمل مفت و مجانی دور از طریقه عقلاء است بناء علی‌هذا دادگاه مستندا بماده ۳۵۸ قانون آئین دادرسی دادگاه‌های عمومی و انقلاب در امور مدنی دادنامه معترض عنه را نقض و باستناد ماده مرقوم تبصره ۶ ماده واحده و تبصره الحاقی ماده ۳۳۶ قانون مدنی و بند ۷ از ماده ۴ قانون حمایت خانواده مصوب ۹۱ / ۱۲ / ۱ خوانده اصلی پرونده زوج را به پرداخت مبلغ شانزده میلیون و دویست هزار تومان بابت اجرت‌المثل ایام زندگی مشترک طبق نظریه هیئت کارشناسان منتخب که پس از ابلاغ از تعرض مصون باقی‌مانده و نیز خسارت دادرسی محکوم می‌نماید رای صادره باستناد ماده ۳۶۵ قانون صدرالذکر قطعی است. 
. 
شعبه ۲ دادگاه تجدیدنظر استان تهران - رئیس و مستشار
. 
​علی سیفی - فردین ارژنگی
. 
. 
<#>
. رأی دادگاه بدوی. درخصوص دعوی خواهان خانم ش. م. با وکالت آقای ن. م. ع. به طرفیت خواندگان خانم ل. ع. با وکالت آقای م. ح. ن. ک. و آقای م. ع. با وکالت خانم ن. ع. به خواسته اعتراض ثالث به دادنامه شماره ۹۳۰۹۹۷۰۰۰۱۲۰۰۱۸۸ - ۹۳ / ۳ / ۱۳ صادره از این دادگاه که منجر به صدور دستور فروش ملک مشاعی شده است. نظر به اینکه ماده ۲ قانون آیین دادرسی مدنی مقرر داشته که هیچ دادگاهی نمی‌تواند به دعوایی رسیدگی کند مگر اینکه شخص یا اشخاص ذینفع یا وکیل یا نماینده قانونی آنان رسیدگی به دعوی را برابر قانون درخواست نموده باشند. در واقع تکلیف دادگاه در استماع هر دعوی را مستلزم طرح آن برابر قانون اعلام داشته و ماده ۴۱۷ همان قانون شرایطی را برای اعترض شخص ثالث مقرر داشته از جمله اعتراض ثالث بایستی نسبت به رأی (قرار، حکم) باشد که در ما نحن فیه اعتراض به دستور فروش ملک مشاعی می‌باشد که از شمول قرار و حکم دادگاه خارج می‌باشد و دستور فروش مشمول آن نمی‌گردد، با این وصف دعوی مطروحه قابلیت استماع نداشته و بنا به مراتب مارالذکر مستندا به ماده ۲ قانون آیین دادرسی دادگاه‌های عمومی و انقلاب در امور مدنی قرار عدم استماع دعوی را صادر و اعلام می‌نماید. رای صادره حضوری وظرف بیست روز از تاریخ ابلاغ قابل تجدید نظر در محاکم تجدید نظر استان تهران می‌باشد. 
. 
رئیس شعبه ۱۰۵ دادگاه عمومی (حقوقی) تهران - مجتبی فرهادی. رأی دادگاه تجدیدنظر استان. تجدیدنظرخواهی خانم ش. م. بطرفیت م. ع. و خانم ل. ع. درخصوص دادنامه شماره ۹۴۰۰۱۵۵ - ۹۴ / ۲ / ۲۱ صادره از شعبه ۱۰۵ دادگاه عمومی حقوقی تهران که بموجب آن قرار عدم استماع درخصوص دعوای اعتراض ثالث به دادنامه ۹۳۰۰۱۸۸ - ۹۳ / ۳ / ۱۳ صادر گردیده است باتوجه به اینکه مفاد دادنامه مزبور دستور فروش ملک مشاعی است که خارج از عناوین حکم و یا قرار است فلذا دادگاه با بررسی و مداقه در محتویات پرونده نظر به اینکه تجدیدنظرخواه دلیل قانونی در جهت نقص دادنامه ارائه نداده و قرار صادره وفق موازین قانونی و اصول حقوقی صادر گردیده است مستندا " به ماده ۳۵۳ قانون آئین دادرسی دادگاه‌های عمومی وانقلاب در امور مدنی ضمن رد تجدیدنظرخواهی دادنامه معترض عنه تائید می‌گردد. رای صادره قطعی است. 
. 
شعبه ۴۶ دادگاه تجدیدنظر استان تهران - رئیس و مستشار
. 
حسین حمیدی راد - محمود عاشورخانی
. 
. 
<#>
. رأی دادگاه بدوی. نسبت به دادخواست مورخ ۹۳ / ۱۲ / ۶ خواهان‌ها ۱ - شرکت گروه معراج عمران پارس ۲ - آقای الف. ح. الف. وبا وکالت آقای م. مهر جو به طرفیت خواندگان ۱ - بانک صادرات ایران سرپرستی شمال تهران ۲ - بانک صادرات شعبه ۱۰۷ قلهک ۳ - اداره سوم اجرای اسناد رسمی تهران وبخواسته مطالبه وجه و ابطال اجرائیه به این شرح که خواهان ردیف دوم مدعی است پلاک ثبتی شماره ۳۹۱۵ - ۱۹ خودرا در قبال اخذ تسهیلات توسط خواهان ردیف اول دررهن بانک صادرات قرار می‌دهد و مبلغ ۹۹ میلیون تومان وام در تاریخ ۸۷ / ۳ / ۱۳ به حساب خواهان ردیف اول واریز می‌گردد لکن مبلغ ۵۱ میلیون تومان از وجه واریزی توسط مجلوب ثالث آقای م. ر. به عنوان رئیس شعبه ۱۰۷ بانک صادرات قلهک بصورت غیر قانونی برداشت می‌شود که هم‌اکنون بدلیل اختلاس از حساب‌ها متعدد ودرزندان می‌باشد با توجه به بند ج ماده ۳۵ قانون پولی و بانکی بصورت ۵۱ / ۴ / ۱۸ بانک مسوول مبلغ فوق می‌باشد لکن نه‌تنها از پرداخت خودداری نموده بلکه اقدام به اجرای سندرهنی و نسبت به کل وام نموده است لذا بشرح خواسته تقاضای مطالبه مبلغ ۵۱ میلیون تومان و ابطال اجرائیه نسبت به مبلغ مذکور دارد وکیل بانک صادرات نیز درمقام دفاع عنوان نموده خواهان پس از دریافت تسهیلات مورخ ۸۷ / ۳ / ۱۳ و عدم پرداخت اقساط طی نامه مورخ ۸۹ / ۱۲ / ۵ تقاضای مهلت و تخفیف جریمه اخیر تاتاریخ ۹۳ / ۳ / ۳۰ نموده و ضمن اقراربه دریافت مبلغ ۹۹۰ / ۰۰۰ / ۰۰۰ ریال تسهیلات هیچگاه اعتراضی به مبلغ دریافتی ننموده است و حتی در تاریخ ۹۲ / ۲ / ۳ جلسه با حضور مدیون و راهن تشکیل ومقرر گردید مبلغ یک میلیارد ریال تاتاریخ ۹۲ / ۲ / ۲۰ توسط شرکت پرداخت و الباقی در ۱۰ قسط تقسیط شود که این تفاهم‌نامه هم اجراء نگردید و مطابق ماده ۱۱ قانون مسوولیت مدنی کارمندان دولت در صورت ورود خسارت شخصا مسوول جبران هستند و بانک صادرات نیز در سال ۸۸ یک ارگان کاملا دولتی بوده است ولذا بانک بعد از گذشت ۷ سال هیچ مسوولیتی نسبت به آن ندارد. دادگاه با عنایت به جمیع اوراق و محتویات پرونده و صرفنظر از اینکه ادعای کسر مبلغ از حساب شرکت و تسهیلات پرداختی مقرون به واقع بوده و عامل آن چه کسی باشد (توضیحا مسوول وقت شعبه به عنوان مجلوب ثالث عنوان نموده برداشت وواریز وجه به حساب خواهان ردیف دوم به درخواست ایشان بوده) با توجه به اینکه در حال حاضر موضوع خواسته ابطال اجرائیه وی است که مستند به سند رسمی رهنی صادر گردیده و نسبت به انطباق اجرائیه با محتوای سند رهنی از ناحیه خواهان‌ها ایراد و اعتراض بعمل نیامده لذا موجبی جهت ابطال آن وجود ندارد و ادعای برداشت بلاجهت از حساب شرکت ادعایی است که مستلزم طرح دعوی و ثبوت قضایی موضوع بوده ودرمحدوده دعوی حاضر قرار نمی‌گیرد و تا زمانیکه سند رهنی به طرق قانونی مرتفع یا ابطال نگردیده اجرائیه مبتنی بر آن نیز معتبر و لازم الاجراست لذا دادگاه حکم به بطلان دعوی خواهان‌ها صادر و اعلام می‌نماید درخصوص دعوی جلب ثالث خواهانها بطرفیت مجلوب ثالث آقای م. ر. نظر به اینکه دعوی اصلی بنحو مذکور مردود اعلام گردید و خواسته مستقلی هم دردعوی جلب ثالث مطرح نگردیده لذا قرار رددعوی جلب ثالث را صادر و اعلام می‌نماید. آرای صادره حضوری و ظرف بیست روز پس از ابلاغ قابل اعتراض در مرجع محترم تجدید نظر استان تهران است. 
. 
رئیس شعبه ۳۹ دادگاه عمومی تهران-حمید خلیلی فر. رأی دادگاه تجدیدنظر استان. در خصوص تجدیدنظرخواهی ۱ -شرکت گروه معراج عمران پارس با مدیریت آقای سعید ح. الف. ۲ - الف. ح. الف. فرزند ک. هر دو باوکالت آقای م. م. بطرفیت ۱ -بانک صادرات ایران سرپرستی شمال تهران ۲ -مهرداد رستمی ۳ -بانک صادرات شعبه ۱۰۷ قلهک ۴ -اداره سوم اجرای اسناد رسمی ثبت تهران نسبت به دادنامه شماره ۹۴۰۰۷۶۰ مورخه ۹۴ / ۷ / ۲۷ صادره از شعبه ۳۹ دادگاه عمومی حقوقی تهران که بموجب آن حکم به بطلان دعوی خواهان‌ها بخواسته ابطال اجرائیه و همچنین قرار رد دعوی جلب ثالث خواهان صادر شده است نظر به اینکه اولا خواهان در دادخواست تقدیمی خود در ستون خواسته یکی از خواسته‌های خود را مطالبه وجه مقوم به ۵۱ / ۰۰۰ / ۰۰۰ ریال اعلام نموده‌اند که دادرس محترم رسیدگی‌کننده راجعه به آن نفیا یا اثباتا اظهارنظر ننموده‌اند ثانیا راجعه به دادخواست جلب ثالث خواهان‌ها (تجدیدنظرخواهان‌های فعلی) اظهار نظر نشده است ثالثا در خصوص دعوی جلب ثالث آقای مهرداد رستمی بطرفیت آقای الف. کار نیز قرار رد دعوی صادر شده است که صدور قرار مطابق قانون نیست چرا که اولا خوانده شخصی غیر از اصحاب دعوی پرونده موصوف می‌باشد و حال آنکه در دعوی جلب ثالث جالب ثالث باید دعوی خود را به طرفیت تمام اصحاب دعوی اقامه نماید و مضافا اینکه به صرف حکم به بطلان دعوی اصلی از موجبات صدور قرار نیست و دادگاه در صورت عدم احراز شرایط دعوی جلب ثالث دعوی را به صورت مستقل رسیدگی نموده و رای مقتضی صادر می‌نماید رابعا: آنچه در انشاء رای استدلال شده است مقتضی صدور قرار رد دعوی بدلیل غیر قابل استماع بودن دعوی خواهان هاست و نه صدور حکم به بطلان دعوی که مستلزم ورود ماهیت موضوع دعوی می‌باشد خامسا: دادگاه راجعه به خواهان ردیف دوم (تجدیدنظرخواه ردیف دوم) دعوی را تفکیک ننموده‌اند که آیا نامبرده ذی‌نفع مستقیم دعوی می‌باشد یا خیر؟ سادسا: در خصوص دعوی خواهان‌ها به طرفیت خواندگان ردیف دوم و سوم نفیا یا اثباتا اظهارنظر ننموده‌اند بعبارت دیگر آیا اصولا دعوی به نامبردگان توجه دارد یا خیر؟ با عنایت به مراتب پیش گفته آنچه در شق اول منطوق رای انشاء شده است هر چند ظاهر حکم را داراست لیکن از حیث استدلال مطابق با قرار رد دعوی است بنابراین با وحدت ملاک ماده ۴۰۳ قانون آئین دادرسی مدنی آن را قرار تلقی و مستندا به مواد ۳۵۳ و ۲۹۹ و ۱۹۹ همان قانون آن را نقض و جهت رسیدگی مجدد به دادگاه بدوی اعاده می‌نماید و همچنین در خصوص شق دوم منطوق رای با عنایت به اینکه صرف رد دعوی در دعوی اصلی از موجبات صدور قرار رد دعوی نمی‌باشد بلکه دادگاه راجعه به دعوی جلب ثالث بایستی رسیدگی مقتضی بعمل آورد و سپس رای مقتضی را اصدار نماید لهذا دادگاه مستندا به ماده ۳۵۳ قانون آئین دادرسی مدنی دادنامه تجدیدنظرخواسته را در این شق نقض و جهت رسیدگی مجدد به دادگاه بدوی اعاده می‌نماید و اما در خصوص تجدیدنظرخواهی تجدیدنظرخواهان‌ها بطرفیت تجدیدنظرخواندگان نسبت به دادنامه شماره ۹۴۱۲۴۷ مورخه ۹۳ / ۱۲ / ۲۰ که بموجب آن قرار رد درخواست خواهان‌ها بخواسته توقیف عملیات اجرائی، صادر شده است نظر به اینکه صدور دستور موقت مبنی بر توقیف عملیات اجرائی حسب ماده ۳۱۴ قانون آئین دادرسی مدنی برای رسیدگی به امور فوری دادگاه روز و ساعت مناسبی را تعیین و طرفین را به دادگاه دعوت می‌نماید و در مواردی که فوریت کار اقتضاء کند می‌توان بدون تعیین وقت و دعوت از طرفین … …به امور یاد شده رسیدگی نمود و حال آنکه در مورخه ۹۳ / ۱۲ / ۱۲ در وقت خ. از نوبت پیرامون موضوع بدون آنکه به ضرورت فوری بودن امر اشاره گردد راجعه به آن اتخاذ تصمیم صورت گرفته است و در ثانی دادرس محترم راجعه به اصل موضوع اظهارنظر نموده‌اند و حال آنکه می‌بایست راجعه به توقیف یا عدم توقیف عملیات اجرائی تا پایان صدور حکم نهایی می‌بایست اظهارنظر می‌نمود چرا که با فرض اینکه در صورت بطلان اجرا یک خسارتی به خواهان‌ها وارد می‌آمد یا خیر؟ و نه اینکه در قرار رد درخواست دستور موقت راجعه به ماهیت دعوی اصلی اظهارنظر نماید بنابراین تجدیدنظرخواهی تجدیدنظرخواهان‌ها در این شق هم وارد تشخیص مستندا به ماده ۳۵۳ قانون مارالبیان دادنامه تجدیدنظرخواسته را نقض و جهت رسیدگی مجدد به دادگاه بدوی اعاده می‌نماید. رای صادره حضوری و قطعی است. 
. 
شعبه ۱۲ دادگاه تجدیدنظر استان تهران -رئیس و مستشار
. 
علی حاجی حسنی- حمیدسلیمانی
. 
. 
<#>
. رأی دادگاه بدوی. آقای ج. ح. ی به وکالت از آقای س. الف. ج. ج. به طرفیت آقایان ۱ - م. و ۲ - الف. (هردو) ب. دادخواستی مبنی بر تخلیه به لحاظ تعدی و تفریط به انضمام مطالبه خسارات دادرسی تقدیم کرده که در تاریخ ۹۴ / ۵ / ۲۱ به این شعبه ارجاع شده است در شرح دادخواست بیان‌شده ۱ - خواهان به موجب سند رسمی شماره ۹۱۹۲۸ مورخ ۷۴ / ۱ / ۱۶ مالک ششدانگ یک باب ساختمان در یک قطعه زمین تحت پلاک ثبتی ۳۱ فرعی از ۶۷۹۸ اصلی بخش ۲ تهران می‌باشد ۲ - قسمتی از ملک مذکور به صورت یک باب مغازه برابر سند صلح ۱۸۷۶۶ مورخ ۸۱ / ۳ / ۱۱ دفتر خانه ۳۰۹۰ تهران بدون اذن واجازه خواهان به خواندگان منتقل‌شده است ۳ - ملک موصوف قبلا «طی سند رسمی اجاره به شماره ۷۷۰۰ مورخ ۵۰ / ۸ / ۵ به بانک اصناف ایران که بعد‌ها به بانک تجارت تبدیل شدبا شغل بانکداری واگذار شده بود ۴ - خوانوادگی بدوناذن و اجازه خواهان ضمن تغییر شغل درمغازه موصوف با تغییرات گسترده نیز یکی و تبدیل آن به نانوایی نسبت به‌به بهره‌برداری از ملک و اخذ مجوز اقدام کرده‌اند در این راستا نظریه کارشناسی در مقام این دلیل اخذ شده است در مقابل خواندگان در مقام دفاع اظهار داشته‌اند ۱ - به موجب سند اجاره شماره ۷۷۰۰ مورخ ۵۰ / ۸ / ۵ قبل از استقرار مالکیت خواهان توسط مالک قبلی وقت، ملک با داشتن اختیارات واگذار به غیر، مغازه به بانک اصناف واگذار شده است ۲ - به موجب سند صلح شماره ۱۳۶۷۲۷ مورخ ۶۰ / ۱۱ / ۱۹ دفتر خانه ۶۴ تهران بانک اصناف مورد اجاره را با استفاده از شرط سوم سند اجاره به آقای مجتبی فروتن واگذار نموده محرز است که با توجه به شغل مستاجر اول (بانکداری) و اینکه شخص حقیقی نمی‌تواند به شغل بانکاری اشتغال داشته باشد، انتقال گیرنده مورد اجاره مجاز به دایر نمودن هر شغل در محل مورد اجاره بوده است چون متعاقبا» منافع ملک به خواندگان واگذار شده و آنها به شغل نانوایی اشتغال دارند اینک دادگاه اعتقاد دارد اولا «مستاجر اولیه (بانک اصناف) در قرارداد خود حق النتقال به غیر نداشته است ثانیا»: چون تصدی شغل بانکداری در زمان انعقاد قرارداد و در زمان اولین انتقال (سال ۱۳۶۰) توسط اشخاص حقیقی ممنوع بوده لذا مقتضای انتقال منافع به غیر طبعا «تغییر شغل هم بوده است ثانیا»: قبل از استقرار مالکیت خواهان درسال ۱۳۷۴ منافع ملک به ایادی متعدد منتقل‌شده به طبع تغییر شغل در زمان مالکیت مالکان سابق توجها «به اطلاع انها تثبیت ومورد توافق ضمنی قرار گرفته است ثالثا»: با توجه به شغل خواندگان (نانوایی) و کاربری مغازه ضرورت تغییرات داخلی و نصب تنور و … بدیهی است ودر گزارش کارشناسی مورد استناد خواهان نیز همین امر به ذهن متبادر می‌گردد و نسبت به ملک تعدی یا تفریط نشده است به بیان دیگر اجازه انتقال منافع از بانک به دیگران توافق ضمن تغییر شغل را نیز در بردارد و باتغییر شغل بدیهی است که کاربری و وتغییرات فضای داخلی مغازه باید امکان استفاده را برای مستاجر فراهم نماید با این اوصاف دعوا مسلم و ثابت نیست به استناد ماده ۱۹۷ قانون آئین دادرسی مدنی حکم به بطلان دعواصادر و اعلام می‌گردد. این رای ظرف مدت بیست روز پس از ابلاغ قابل اعتراض نزد محاکم تجدید نظر استان تهران می‌باشد. 
. 
رئیس شعبه ۴۲ دادگاه عمومی حقوقی تهران-امین رجبی. رأی دادگاه تجدیدنظر استان. تجدیدنظرخواهی آقای ج. چ. به وکالت از آقای س. الف. ج. ج. بطرفیت آقایان م. و الف. شهرتین ب. نسبت به دادنامه شماره ۹۴۰۷۶۷ - ۱۳۹۴ / ۸ / ۱۳ شعبه ۴۲ دادگاه عمومی حقوقی تهران متضمن حکم بطلان دعوای تخلیه واحد تجاری موضوع پلاک ثبتی ۳۱ فرعی از ۶۷۹۸ اصلی بخش ۲ تهران که به لحاظ تعدی و تفریط در مورد اجاره مطرح‌شده مصداق هیچیک از جهات احصاء شده در ماده ۳۴۸ از قانون آئین دادرسی دادگاه‌های عمومی و انقلاب در امور مدنی نیست علاوه بر اینکه دلیلی بر اینکه مستاجر سابق بر تجدیدنظرخواندگان به شغلی غیر از نانوائی در مورد اجاره اشتغال داشته ارائه نگردیده تغییرات ادعایی از قبیل نصب بالابر و غیره در راستای استفاده بهتر از مورد اجاره می‌باشد و مصداق تعدی و تفریط نیست فلذا دادگاه مستندا به ماده ۳۵۸ از همان قانون ضمن رد تجدیدنظرخواهی دادنامه مزبور را تایید می‌نماید. این رای قطعی است. 
. 
شعبه ۱۲ دادگاه تجدیدنظر استان تهران -رئیس و مستشار
. 
علی حاجی حسنی- حمیدسلیمانی
. 
. 
<#>
. رأی دادگاه بدوی. در خصوص دعوی ح. ط. م. بطرفیت م. ق. بخواسته مطالبه وجه سه فقره چک مجموعا بمیزان ۱۱۳۰۰۰۰۰ تومان و هزینه دادرسی و خسارت تأخیر تأدیه به شماره‌های ۱۶۲۸۶۶ و ۹۵۲۹۱۶ و ۷۵۶۴۷۶ صرفنظر از اینکه صدور چک و گواهی عدم پرداخت چکهای موصوف محرز و مسلوم بوده لیکن از آنجا که اولا وجه چک از بابت خرید آپارتمان بوده که در ضمن چکها نیز درج گردیده ثانیا صرفنظر از زمان بیش از ده سال از زمان صدور و ارائه به بانک نیز چنین بوده (سال ۹۳ و صدور چکها سال ۸۱) ثالثا اذعان خوانده در جلسه دادرسی مبنی بر انتقال آپارتمان موصوف در مدت ده سال گذشته رابعا سپری شدن چک و مضی مدت پنج ساله به صراحت ماده ۳۱۹ قانون تجارت ایجاد مرور زمان نسبت به اسناد تجاری را خواهد داشت خامسا با عنایت به ماده ۳۲۰ قانون تجارت تنها در صورت بحق بودن حق مطالبه آنرا دارد بناء علیهذا و نظر به مراتب معنونه دادگاه اشتغال ذمه خوانده را نسبت به چکهای موصوف محرز ندانسته و مستندا به ماده ۱۹۷ قانون آئین دادرسی مدنی حکم بر بیحقی خواهان را صادر و اعلام می‌نماید رأی صادره حضوری بوده و ظرف مدت بیست روز پس از ابلاغ قابل تجدیدنظر خواهی در محاکم محترم تجدیدنظر استان تهران می‌باشد. 
. 
رئیس شعبه ۱۱۸ دادگاه عمومی حقوقی تهران - علی قانعی. رأی دادگاه تجدیدنظر استان. در خصوص تجدید نظر خواهی آقای ح. طیبی بطرفیت آقای م. ق. نسبت به دادنامه شماره ۳۷۰ مورخ ۹۴ / ۳ / ۳۰ صادره از شعبه ۱۱۸ دادگاه عمومی حقوقی تهران که به موجب آن خواسته تجدیدنظر خواه مبنی بر مطالبه وجه سه فقره چک غیر موجه تشخیص وحکم بربیحقی وی صادر شده است دادگاه با توجه به محتویات پرونده تجدیدنظر خواهی را وارد نمی‌داند زیرا دادنامه تجدیدنظر خواسته بر اساس محتویات پرونده ووفق مقررات قانونی صادر شده وتجدیدنظر خواه اعتراض موجهی که نقض دادنامه تجدیدنظر خواسته را ایجاب نماید طرح ننموده است وادعای وی دایر بر عدم دربافت وجه چک‌ها به لحاظ گذشت مدت طئلانی وانتقال مورد معامله مقرون به واقع نیست لذا مستندا به ماده ۳۵۸ قانون ائین دادرسی دادگاه‌های عمومی وانقلاب درامور مدنی دادنامه تجدیدنظر خواسته را تایید می‌نماید این رأی قطعی است. 
. 
شعبه ۳۵ دادگاه تجدیدنظراستان تهران - مستشار و مستشار
. 
مسعود اقتصادی - احمدرضا حسین خانی
. 
. 
<#>
. رأی دادگاه بدوی. خواسته و دعوی خانم م. غ. با وکالت قانونی آقایان ج. م. ن. و ع. ح. ز. به طرفیت ۱. آقای ع. ا. با قیمومیت خانم م. غ. ۲. نمایندگی دادستان تهران به شرح دادخواست تقدیمی صدور حکم بر تقسیم ترکه متوفی م. ا. و صدور دستور فروش اموال در صورت غیر قابل تقسیم بودن آن اموال می‌باشد. وکلای قانونی خواهان که منفردا و متقفا وکالت وی را به عهده گرفته‌اند در دادخواست تقدیمی بیان داشته‌اند که از مرحوم م. ا. مورث خواهان و خوانده اموالی به شرح ذیل باقی‌مانده است ۱. مبلغ ۲ / ۰۳۸ / ۹۶۲ / ۵۳۹ ریال وجه نقد در بانک‌های آ.، م.، ق.، موسسه … ۲. شش‌دانگ یک قطعه زمین به پلاک ثبتی … یک دستگاه خودرو سواری پراید مدل ۱۳۸۶ به شماره انتظامی … یک عدد کارت ثبت‌نام عمره مفرده و تقسیم آن اموال را وفق مقررات تقاضا کرده‌اند و اشاره نموده اندکه موکله شان مهریه و اجرت‌المثل ۲۶ سال زندگی مشترک را نیز از زوج (مرحوم م. ا.) طلبکار می‌باشد و بایستی در موقع تقسیم لحاظ گردد. دادگاه با عنایت به اینکه خواهان بعنوان قیم قانونی اقای ع. ا. منصوب گردیده است و با طرح دعوی بر علیه آقای ع. ا. از سوی وی بحث بی طرفی قیم منتفی خواهد بود و همزمان قیم نمی‌تواند هم خواهان باشد و هم به طرفیت صغیری که قیمومت وی را به عهده گرفته است طرح دعوی نماید به ویژه که این مسئله خلاف نص صریح بند ۵ ماده ۱۲۳۱ قانون مدنی و نظریه مشورتی شماره ۷ / ۹۳۲۶ مورخ ۱۳۷۸ / ۱۲ / ۱۱ اداره کل حقوقی و تدوین قوانین می‌باشد و چنانچه قیم بخواهد به نفع خود و به طرفیت مولی علیه (فرد تحت قیمومت خود) طرح دعوی نماید بایستی از قیمومیت وی استعفا دهد و در مانحن فیه با توجه به مطالب معنونه طرح دعوی از سوی وی با وصف یاد شده قانونی بنظر نمی‌رسد لذا با تجویز ماده ۲ قانون آئین دادرسی دادگاه‌های عمومی و انقلاب در امور مدنی دعوی را مسموع ندانسته و قرار رد آنرا صادر و اعلام می‌دارد قرار صادره ظرف بیست روز از تاریخ ابلاغ قابل تجدیدنظر خواهی در محاکم محترم تجدیدنظر استان تهران می‌باشد. 
. 
رئیس شعبه ۱۵۲ دادگاه عمومی حقوقی تهران
. 
رمضانی. رأی دادگاه تجدیدنظر استان. تجدیدنظرخواهی آقای ج. م. ن. به وکالت ازخانم م. غ. به طرفیت ۱ -آقای ع. ا. با قیمویت تجدیدنظر خواه و ۲ - دادستان محترم تهران از دادنامه شماره ۹۴۰۰۰۹۲۳ مورخ ۹۴ / ۹ / ۲۹ صادره از شعبه ۱۵۲ دادگاه عمومی حقوقی تهران که متضمن صدور قرار رد دعوای تجدیدنظر خواه به خواسته تقسیم ترکه با لحاظ مهریه و اجره المثل ایام زناشویی با مورث می‌باشد به گونه ایی نیست که موجب فسخ و بی اعتباری دادنامه مذکور گردد زیرا با توجه به اینکه تجدیدنظر خواه به قیومیت صغیر متوفی تعیین‌شده همانطور که در دادنامه معترض عنه اشاره‌شده همزمان طرح دعوا توسط قیم علیه صغیر تحت قیومیت خود فاقد وجاهت قانونی است بنابراین رای صادره صحیح وفاقد ایراد قانونی است و چون در این مرحله از رسیدگی نیز دلیلی که حکایت از رفع این مانع باشد از سوی تجدیدنظرخواه به دادگاه ارائه نشده بنابراین در مجموع اعتراض را بلا وجه تلقی ضمن رد آن مستندا به ماده ۳۵۳ قانون آیین دادرسی مدنی دادنامه معترض عنه را تائید واعلام می‌دارد این رای قطعی است. 
. 
مستشاران شعبه اول دادگاه تجدیدنظراستان تهران
. 
داودصادقی فاضل حسینی
. 
. 
<#>
. رأی دادگاه بدوی. به تاریخ ۱۳۹۳ / ۶ / ۱۰ آقای ع. م. به وکالت ازآقای ح. ر. بطرفیت آقایان م. ح. س. و ح. ر. بخواسته محکومیت خوانده ردیف اول به تنظیم سند یک دستگاه آپارتمان به پلاک ثبتی … واقع در بخش ۲ تهران را تقدیم این دادگاه کرده‌اند مختصر ادعا بر این اساس است که موکل مالک مشاعی ۲ دانگ مشاع یک قطعه زمین بوده که با توفق شرکا اقدام به احداث بنا در ۴ طبقه در آن شده است و پس از ساخت طبقه همکف توسط کلیه شرکا به خانم ر. ر. و طبقه دوم احداثی نیز به موجب یک فقره مبایعه نامه در تاریخ ۸۷ / ۲ / ۹ با توافق و توسط کلیه شرکا به آقای م. ف. فروخته‌شده و در خصوص طبقه همکف سند رسمی تنظیم‌شده و پیرو آن در حالی که شرکا فقط نسبت به دو طبقه مالکیت آنها باقی بوده مبادرت به اخذ صورتمجلس تفکیکی نموده و سپس واحدهای احداثی را به جهت سهولت در اخذ صورتمجلس به موجب تقسیم نامه شماره … تقسیم نموده که آپارتمان طبقه دوم که قبلا از ناحیه شرکاءفروخته شده در سهم اختصاصی موکل و دو دستگاه دیگر در سهم اختصاصی سایر شرکا واقع‌شده است بنابراین از آنجایی که مالکیت موکل نسبت به دو دستگاه آپارتمان باقی‌مانده محفوظ بوده واز آنجایی که در روابط طرفین آپارتمان طبقه اول موضوع دعوی آقای ف. در ازای مالکیت مشاعی موکل بر دو دانگ از هریک از آپارتمانهای باقیمانده به تصرف وی داده می‌شود ودعوی مطروحه در شعبه ۴۰ دادگاه حقوقی تهران هم موید مطالبه باقیمانده ثمن از سوی همه شرکاست بنابراین تقاضای الزام خوانده ردیف اول به تنظیم سند رسمی دو دانگ مشاع از آپارتمان مورد ترافع (دعوی اصلی) در قالب ورود ثالث را دارد در مقام دفاع آقای ح. ر. حاضر نشده ولایحه دفاعیه‌ای هم تقدیم نکرده است لیکن از ناحیه آقای سید ح. س. آقای د. وخانم ز. ر. ز. وارد دعوی شده و اظهار می‌دارند که آقایان م. و ه. س. و ح. ر. و م. ر. مالک مشاعی پلاک … بوده‌اند و در آن با اخذ پروانه مبادرت به احداث بنا می‌نماید وطبقه همکف و دوم به اشخاص دیگری واگذار گردید برابرتقسیم نامه رسمی طبقات بین نامبردگان تقسیم که الباقی ثمن معامله هم به همین اعتبار متعلق به ح. ر. شده است آقای م. ر. به شرح سند رسمی … مورخ ۹۰ / ۱ / ۲۳ دفتر ۲۸۰ سه دانگ طبقه سوم را به موکل واگذار می‌نماید و آقایان ر. مالکیتی بر آن نداشته و ندارند و در تاریخ ۸۱ / ۸ / ۲ شرکا توافقنامه‌ای تنظیم می‌نمایند که سایر شرکا حقی بر الباقی ثمن معامله مورخ ۸۷ / ۲ / ۹ در خصوص آپارتمان طبقه دوم ندارند و الباقی ثمن متعلق به آقای ح. ر. است (تاکید بر تقسیم نامه تنظیم‌شده است) که با تقدیم دادخواست مطالبه ثمن بطرفیت آقای ف. مطرح و قبل از جلسه دادرسی هم ما بین وکلای طرفین توافق حاصل و الباقی ثمن و خسارت دادرسی دریافتی از آقای ف. به آقای ح. ر. پرداخت و سند رسمی هم تنظیم می‌شود و بر این مبنا طرح دعوی حاضر را فاقد وجاهت و تقاضای رد دعوی نامبرده را کرده‌اند دادگاه با توجه به دفاع بعمل آمده و مستندات ابرازی از ناحیه آنها و نظر به نحوه مشارکت و پاسخ استعلام ثبت منطقه و چگونگی مالکیت نامبردگان بر پلاک اصلی و آپارتمانهای ساخته‌شده و با توجه به اینکه برخلاف ادعای خواهان کل ثمن معامله از ناحیه وی از آقای ف. دریافت شده است (الباقی ثمن معامله) وتقسیم نامه هم به نحوه تقسیم دلالت داشته ودارد واسناد عادی تنظیمی متعاقب بر آن هم حکایت از نحوه توافقات اشخاص داشته و ورود خواهان تحت عنوان وارد ثالث در پرونده اصلی محملی نداشته -هنگامیکه نامبرده با دریافت باقیمانده ثمن در مقام انتقال سند به خواهان اصلی بر آمده است و طرف دعوی قرار دادن آقای ح. ر. با توجه به تفکیک آپارتمانها و ایجاد مالکیت مستقل در هر واحد آپارتمانی فاقد جایگاه قانونی و در خصوص موضوع مورد ترافع اساسا دعوی توجهی به ح. ر. نداشته و ندارد و با لحاظ بند ۴ ماده ۸۴ قانون آئین دادرسی مدنی قرار رد دعوی خواهان را صادر و اعلام می‌دارد ودر رابطه با آقای م. ح. س. هم با توجه به اصل لزوم و صحت قرار دادها و مستفاد از مدلول مواد ۱۰ - ۲۱۹ - ۲۲۳ - ۲۳۱ - ۲۳۷ قانون مدنی ونظر به بقاء عقد وتقسیم نامه وقراردادهای عادی تنظیمی واسناد رسمی تنظیم‌شده ودریافت وجه ودادنامه صادره از شعبه ۴۰ دادگاه حقوقی تهران واحترام به حاکمیت اراده اشخاص وبی اعتبار نمودن توافقات مذکور از ناحیه خواهان آنهم بدون اتکا با دلیل ویا احکام قضایی فاقد مبنا وجایگاه قانونی بوده وبر این اساس با لحاظ مواد ۱۲۵۷ - ۱۲۵۸ - ۱۲۸۴ - ۱۲۸۶ - ۱۳۲۱ - ۱۳۲۴ قانون مدنی و ۱۹۷ - ۱۹۸ - ۵۰۳ - ۵۱۵ و ۵۱۹ قانون آئین دادرسی مدنی حکم بر بطلان دعوی وبی حقی خواهان صادرواعلام می‌دارد حکم دادگاه حضوری وتوام با قرار صادره ظرف مهلت بیست روز از تاریخ ابلاغ قابل تجدید نظر در مرجع محترم تجدید نظر استان تهران است. 
. 
رئیس شعبه ۸۶ دادگاه حقوقی تهران - مهرداد یزدانی. رأی دادگاه تجدیدنظر استان. دادنامه تجدیدنظرخواسته به شماره ۳۸ مورخ ۹۴ / ۱ / ۲۵ صادره از شعبه ۸۶ دادگاه عمومی حقوقی تهران که به موجب آن دعوی تجدیدنظرخواه آقای ح. ر. با وکالت آقای ع. م. با خواسته الزام تجدیدنظرخوانده با خواسته تنظیم سند رسمی دو دانگ مشاع یک دستگاه آپارتمان دارای پلاک ثبتی … بخش ۲ تهران مورد پذیرش قرار نگرفته و حکم بر بطلان دعوی و بی حقی نامبرده صادر گردیده مآلا «وارد و دادنامه معترض عنه مستوجب نقض است زیرا برابر تقسیم نامه شماره … مورخ ۸۸ / ۱۲ / ۲۵ تنظیمی دفتر اسناد رسمی شماره ۲۸۰ حوزه ثبتی تهران چهار دستگاه آپارتمان احداث‌شده در پلاک ثبتی موصوف بین مالکین مشاعی تقسیم گردیده و حصه مشاعی هر یک از مالکین از حالت اشاعه خارج و به صورت مفروزی درآمده است و مادامیکه تقسیم نامه رسمی مذکور ابطال نشده امکان تنظیم سند رسمی دو دانگ یک دستگاه آپارتمان موضوع خواسته وجود ندارد لذا قطع نظر از صحت و سقم ادعای تجدیدنظرخواه در مورد مجعول بودن صورتجلسه مورخ ۹۱ / ۸ / ۲، دعوی خواهان به کیفیت مطروحه در وضع فعلی قابلیت طرح و استماع نداشته دادگاه مستندا» به ماده ۳۵۸ از قانون آئین دادرس مدنی، ضمن نقض دادنامه معترض عنه در اجرای مقررات ماده ۲ قانون مرقوم، قرار رد دعوی اولیه خواهان را صادر و اعلام می‌نماید. رأی صادره قطعی است. 
. 
شعبه ۵۱ دادگاه تجدیدنظر استان تهران - رئیس و مستشار
. 
سیدسعید​ میرحسینی - محمدترابی
. 
. 
. 
<#>
. رأی دادگاه بدوی. در خصوص دعوی خواهان «م. م. فرزند ع. الف. با وکالت و. عقبی» ; بطرفیت خوانده «م. ص. فرزند ح. با وکالت ج. م.» ; بخواسته صدور حکم بر الزام خوانده به تمکین عام و خاص؛ با عنایت به محتویات پرونده: نظربه اینکه پس از وقوع نکاح، روابط زوجیت و حقوق و تکالیف زوجین در مقابل یکدیگر برقرار می‌گردد؛ نظربه اینکه زوجین باید در استحکام مبانی خانواده به یکدیگر معاضدت نمایند و مکلف به حسن معاشرت با یکدیگرند؛ نظربه اینکه زن باید در منزلی که شوهر تعیین می‌کند سکونت نماید؛ نظربه اینکه زن نمی‌تواند بدون مانع مشروع از ادای وظایف زناشویی امتناع نماید و الا ناشره بوده و مستحق نفقه نخواهد بود؛ با توجه به اینکه وکیل زوجه جهت تمکین، استناد به حق حبس نموده لکن زوج در مقابل دفاع نموده که چند سال با زوجه دارای زندگی مشترک بوده و زوجه در تمکین وی بوده و دلیل عدم تمکین خاص اینست که زوجه دارای عارضه ترس از مقاربت بوده؛ با توجه به اینکه دادگاه جهت تشخیص صحت یا سقم موضوع، زوجه را برای معاینه دعوت نموده لکن زوجه از معرفی به پزشکی قانونی خودداری نموده؛ لذا دادگاه دعوی مطروحه را وارد تشخیص؛ مطابق مواد ۱۱۰۲ و ۱۱۰۳ و ۱۱۰۴ و ۱۱۱۴ و ۱۱۱۵ قانون مدنی و ماده ۱۹۸ از قانون آئین دادرسی دادگاه‌های عمومی و انقلاب در امور مدنی مصوب (۱۳۷۹) استناد به حق حبس را با اوضاع و احوال موجود، دارای وجاهت قانونی ندانسته، خوانده موصوف را به سکونت در منزل زوج جهت تمکین و انجام وظایف زناشویی نسبت به زوج ملزم و محکوم می‌نماید. اجرای این حکم منوط به فراهم شدن زمینه تمکین از جمله مسکن و اثاث البیت متناسب با شأن زوجه است که باید همزمان با اجرای حکم، توسط اجرای احکام مدنی احراز گردد. رأی صادره حضوری تلقی، ظرف ۲۰ روز پس از ابلاغ به طرفین دعوی، قابل تجدید نظر خواهی در محاکم تجدید نظر استان تهران است
. 
دادرس دادگاه خانواده (۲) تهران -قیصری. رأی دادگاه تجدیدنظر استان. تجدید نظر خواهی خانم م. ص. با وکالت ج. م. بطرفیت اقای م. م. نسبت به دادنامه شماره ۰۶۴۷۰ مورخ ۱۳۹۴ / ۱۰ / ۳۰ شعبه ۲۶۹ دادگاه عمومی تهران در پرونده کلاسه ۰۹۷۰ مبنی بر صدور حکم محکومیت زوجه به تمکین در حق زوج وارد نمی‌باشد زیرا با توجه به محتویات پرونده و امعا ن نظر در اوراق و مندرجا ت آن مفاد لایحه تجدید نظر خواهی و لوایح دفاعیه طرفین مدلول دادنامه تجدید نظر خواسته رای صادر شده دادگاه بدوی بر اساس مستندات موجود در پرونده صادر گردیده است و با عنا یت به اینکه زوجین به مدت پنج سال در یک‌منزل مشترک با هم زندگی و معاشرت داشته‌اند و زوجه عملا «خود را در معرض تمتع زوج قرار داده و در طول مدت پنج سال از جهت مذکور هیچ‌گونه امتناعی با توجه به زندگی مشترک و اوضاع و احوال ظا هری نداشته است لذا زوجه با توجه به وضیعت بوجوده آمده عملا» حق حبس خود را بر فرض که هنوز دوشیزه هم باشد از بین برده است و با عنایت به اینکه تجدید نظر خواه ایراد و اعتراض موجهی که موجبا ت نقض دادنامه اعتراض شده را فراهم آورد ابراز ننموده است لذا این دادگاه با عنایت به مراتب مذکورضمن رد دادخواست تجدید نظر خواهی رای صادر شده دادگاه بدوی را با استناد به مواد ۳۵۸ و ۳۶۵ قا نون آیین دادرسی دادگاه‌های عمومی و انقلاب در امور مدنی تا یید می‌نما ید این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. در خصوص دعوای آقای ن. ز. خ. به وکالت از آقای ف. ی. پ. به طرفیت آقایان ۱ - ک. د. ۲ - ع. الف. ر. الف. ز. (خوانده ردیف دوم) با وکالت خانم ش. ه. به خواسته مطالبه خسارت وارده ناشی از صدور رای داوری توسط خوانده ردیف اول به مبلغ یکصد و بیست میلیون ریال موضوع پرونده کلاسه ۸۸ / ۸۹ / ۲۵۹ شعبه ۸۹ دادگاه حقوقی تهران و خسارات دادرسی به شرح دادخواست تقدیمی اولا: صدور رای داوری توسط خوانده ردیف اول بر اساس مفاد قرارداد تنظیمی بین خواهان و خوانده ردیف دوم صادر شده است لذا خوانده ردیف دوم مسوولیتی در این خصوص ندارد و ورود خسارت به خواهان ناشی از فعل یا تسبیب نامبرده نمی‌باشد بنابراین خواهان حق رجوع به خوانده مذکور را برای اخذ خسارت وارده ناشی از ابطال رای داوری ندارد و در نتیجه ضمن پذیرش دفاع وکیل خوانده یاد شده به شرح لایحه‌ی تقدیمی به شماره ۱۷۸۱ مورخ ۱۵ / ۶ / ۹۱ به استناد ماده ۱۹۷ از قانون آیین دادرسی مدنی حکم بی حقی خواهان صادر و اعلام می‌گردد ثانیا: هر چند اعتراض به رای داور از دعاوی مالی تلقی می‌گردد لیکن تقویم ان به پنجاه میلیون و یک ریال کفایت می‌کند و مازاد ان لازم نمی‌باشد بنابراین تودیع هزینه دادرسی توسط خواهان در پرونده استنادی در خصوص خواسته «اعتراض به رای داور» بیش از ماخذ مذکوراقدام علیه خود تلقی می‌گردد و حق رجوع به میزان مازاد مبلغ مذکور و هزینه دادرسی و حق‌الوکاله مربوط را به خوانده ردیف اول (که رای نامبرده به لحاظ اینکه خارج از مهلت صادر و طبق دادنامه قطعیت یافته شماره ۲۳۵ مورخ ۲۶ / ۳ / ۸۹ صادر شده از شعبه ۸۹ ابطال‌شده است) ندارد به استناد ماده ۱۹۷ از همان قانون حکم بی حقی خواهان در این خصوص صادر و اعلام می‌گردد احکام صادر شده ظرف بیست روز پس از ابلاغ قابل تجدید نظر خواهی در دادگاه محترم تجدید نظر استان تهران می‌باشد ثالثا: نظر به ابطال رای داوری به لحاظ اینکه خارج از مهلت صادر شده است لذا ورود خسارت به خواهان ناشی از صدور رای و ابطال آن ناشی از فعل یا تسبیب خوانده ردیف اول بعنوان داور مرضی الطرفین می‌باشد و نامبرده مکلف به جبران خسارت وارده از باب هزینه دادرسی و حق‌الوکاله وکیل در مرحله بدوی در حق خواهان است لذا به استناد مواد ۱۹۸ - ۵۱۵ - ۵۱۹ و ۵۲۰ از قانون آیین دادرسی مدنی به پرداخت مبلغ یک‌میلیون و بیست و دو هزار ریال بابت هزینه دادرسی و مبلغ یک‌میلیون و هشتصد هزار ریال در پرونده استنادی و مبلغ پنجاه و شش هزار و چهار صد و چهل ریال بابت هزینه دادرسی و مبلغ یکصد و یک هزار و پانصد و نود و دو ریال بابت حق‌الوکاله وکیل در این پرونده (پرونده شعبه ۸۱) در حق خواهان محکوم می‌نماید این حکم غیابی و ظرف بیست روز پس از ابلاغ قابل واخواهی در این شعبه و سپس با توجه به میزان محکومیت که کمتر از سه میلیون ریال می‌باشد قطعی است رابعا: نظر به اینکه وکیل خواهان در پرونده استنادی حق‌الوکاله خود را بر اساس تعرفه اعلام نموده و اساسا حق‌الوکاله موثر در حق طرف مقابل فقط بر اساس تعرفه یا کمتر از تعرفه می‌باشد و مازاد آن (ماخوذه از موکل) موجب مسوولیت خوانده به پرداخت آن نمی‌گردد بلکه موثر در روابط بین وکیل و موکل است در نتیجه خواهان محق در اخذ مبلغ مازاد تعرفه از خوانده ردیف اول تشخیص داده نمی‌شود به استناد ماده ۱۹۷ از همان قانون حکم بی حقی نامبرده در این خصوص نیز صادر و اعلام می‌گردد این حکم ظرف بیست روز پس از ابلاغ قابل تجدید نظر خواهی در دادگاه محترم تجدید نظر استان تهران می‌باشد. 
. 
رییس شعبه ۸۱ دادگاه حقوقی تهران - صابر. رأی دادگاه تجدیدنظر استان. در خصوص تجدیدنظرخواهی آقای ف. الف. ی. با وکالت آقای ن. ز. خ. نسبت به دادنامه شماره ۷۶۷ مورخ ۱۳۹۱ / ۸ / ۳۰ شعبه ۸۱ دادگاه عمومی حقوقی تهران به طرفیت آقای ۱ - ک. د. ۲ - ع. الف. ر. الف. ز. که بر اساس دادنامه موصوف در مورد دعوای تجدیدنظرخواه به خواسته مطالبه خسارات وارده ناشی از صدور رای داوری توسط خوانده ردیف اول (داور) اجمالا با این استدلال که اولا صدور رای داوری توسط داور بر اساس مفاد قراداد تنظیمی بین خواهان و خوانده و ردیف دوم صادر شده است لذا خوانده ردیف دوم مسئولیتی ندارد و حکم به بی حقی خواهان صادر گردیده است. و در مورد دعوا به طرفیت خوانده ردیف اول به خواسته مطالبه حق‌الوکاله مازاد بر مبلغ یکصد و یکهزار و پانصد و نود و دو ریال با این استدلال که وکیل خواهان در پرونده استنادی حق‌الوکاله خود را بر اساس تعرفه اعلام نموده و اساسا حق‌الوکاله موثر در حق طرف مقابل فقط بر اساس تعرفه یا کمتر از تعرفه می‌باشد و مازاد آن (ماخوذه از موکل) موجب مسئولیت خوانده به پرداخت آن نمی‌گردد. بلکه موثر در روابط بین وکیل و موکل است در نتیجه خواهان محق در اخذ مازاد تعرفه از خوانده ردیف اول تشخیص داده نمی‌شود بنابر این دعوا را غیر وارد تشخیص و حکم به بی حقی صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه برابر ماده ۵۰۱ قانون آئین دادرسی مدنی هر گاه در اثر تدلیس یا تقلب یا تقصیر در انجام وظیفه داوران ضرر مالی متوجه یک‌طرف یا طرفین دعوا گردد، داوران برابر موازین قانونی مسئول جبران خسارت وارده خواهند بود. نظر به اینکه از ناحیه تجدیدنظرخواه دلیلی که نشان دهد داور مرتکب امور مذکور شده باشد ارائه نشده و صرف صدور رای خارج از مهلت قانونی ملازمه با تقصیر داور ندارد. نظر به اینکه از ناحیه تجدیدنظرخواه اعتراض مدللی که با یکی از جهات تجدیدنظرخواهی منطبق و موثر در نقض دادنامه تجدیدنظرخواسته باشد به عمل نیامده است. از این رو تجدیدنظرخواهی غیر وارد تشخیص و به استناد ماده ۳۵۸ قانون آئین دادرسی مدنی دادنامه تجدیدنظرخواسته نتیجتا تایید می‌گردد. این رای قطعی است. 
. 
رئیس شعبه ۶۱ دادگاه تجدیدنظر استان تهران - مستشار شعبه
. 
دکتر مجتبی نورزاد - احمد جاویدی
. 
. 
<#>
. رأی دادگاه بدوی. خواسته خواهان آقای ع. م. ن. با وکالت آقای م. م. بطرفیت خواندگان ۱ - ح. م. ۲ -خانم الف. م. با وکالت ۱ -اقای علی م. ۲ -خانم ز. آذر کف به شرح دادخواست تقدیمی عبارت از صدور حکم به رفع اثر از اموال توقیفی غیر منقول (دو سهم مشاع از ۱۸ سهم مشاع قدر السهم آقای ح. م. از مرحومه معصومه انصاری از پلاک ثبتی ۱۱۱۱ فرعی از ۹۰ اصلی بخش ۱۱ تهران) مستند به مبایعه نامه عادی مورخ ۹۳ / ۹ / ۵ می‌باشد نظر به اینکه متعاملین به شرح صورتجلسه تنظیمی دادگاه بر صحت واصالت مبایعه نامه وانجام معامله موضوع آن اذعان نموده‌اند واعطاء وکالت‌نامه به شماره ۱۶۰۳۴ مورخ ۱۳۹۳ / ۹ / ۲۰ دفترخانه ۱۱۱۹ تهران درضمن عقد خارج لازم تنظیم گردیده است عقلا و منطقا بر صحت وقوع معامله دلالت دارد وبا لحاظ اصل صحت ولزوم قراردادها دفاع وکلای خوانده ردیف دوم مبنی بر صوری بودن آن مندفع و مردود می‌باشد وبا توجه به اینکه مطابق ماده ۳۶۲ قانون مدنی به محض انعقاد عقد بیع مشتری مالک بیع می‌گردد واین حق مبتنی بر جواز شرعی وقانونی ناشی از عقد مذکور می‌باشد واینکه انجام معامله قبل از بازداشت ملک صورت گرفته است واصولا انجام معامله بیع در غیر منقول که عرفا رایج است منافاتی با مالکیت رسمی ملک ندارد ورویه قضایی نیز به اعتبار اینگونه معاملات فروشنده را ملزم به پذیرش آثار آن وتنظیم سند به نام خریدار می‌نماید. لذا بازداشت ملک مغایر ومنافی با حقوقی است که خواهان معترض ثالث در اثر عقد بیع تحصیل ومالک آن گردیده است می‌باشد. دادگاه با پذیرش ادعای خواهان معترض ثالث ومستندا به ماده ۱۴۷ قانون اجرای احکام مدنی حکم به رفع بازداشتی از ملک به شماره پلاک مذکور در فوق صادر واعلام می‌نماید این رای مطابق عمومات قانون آیین دادرسی مدنی ونیز لحاظ وحدت رویه ۷۲۵ مورخ ۹۱ / ۴ / ۲۰ هیات عمومی دیوان عالی کشور ظرف مدت ۲۰ روز از تاریخ ابلاغ قابل تجدیدنظرخواهی در محاکم محترم تجدیدنظراستان تهران می‌باشد. 
. 
رییس شعبه ۲۶۷ دادگاه عمومی حقوقی خانواده ۲ تهران- محسن ملکی. رأی دادگاه تجدیدنظر استان. تجدید نظر خواهی خانم الف. م. فرزند م. بطرفیت آقای ع. میر زاده نوقانی فرزند ع. الف. نسبت به دادنامه شماره ۱۵۵۰ مورخ ۱۳۹۴ / ۱۱ / ۴ شعبه ۲۶۷ دادگاه عمومی حقوقی تهران در پرونده کلاسه ۰۹۵۸ مبنی بر صدور حکم رفع توقیف از ملک بازداشتی وارد نمی‌باشد زیرا با توجه به محتویات پرونده و ا معا ن نظر در اوراق و مندرجا ت آن مفاد لایحه تجدید نظر خواهی و لوایح دفاعیه طرفین مدلول دادنامه تجدید نظر خواسته رای صادر شده دادگاه بدوی بر اساس مستندات موجود در پرونده صادر گردیده است و با عنا یت به اینکه تجدید نظر خواه ایراد و اعتراض موجهی که موجبا ت نقض دادنامه اعتراض شده را فراهم آورد ابراز ننموده است لذا این دادگاه با عنایت به مراتب مذکورضمن رد دادخواست تجدید نظر خواهی رای صادر شده دادگاه بدوی را با استناد به مواد ۳۵۸ و ۳۶۵ قا نون آیین دادرسی دادگاه‌های عمومی و انقلاب در امور مدنی تا یید می‌نما ید این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. در خصوص دادخواست س. ک. بطرفیت ه. ب. با وکالت بعدی سید حسن حسینی بخواسته صدور حکم به محکومیت خوانده به استرداد طلاجات به شرح فاکتورها؛ دادگاه با توجه به دادخواست تقدیمی خواهان و با توجه به فاکتورهای شماره ۲۴۰۶ و ۹۴۹ و ۳۰۸۷ و ۲۵۰ و ۱۲۹۲ و ۳۸۵۸ و ۰۶۲۴ و ۳۸۷۵ و ۳۸۱۳ و با توجه به تعیین وقت رسیدگی و استماع اظهارات طرفین با توجه به قبول وکیل خوانده در وجود اموال نزد خوانده اما با این دفاع که اقلام فوق‌الذکر.. بوده است اما خواهان اظهارداشت امانت بوده است که در این موضوع با توجه به وجود اصل اموال نزد خوانده …. که خواسته خواهان را ثابت دانسته و باستناد به مواد ۲۶۵ ۲۶۵ و ۸۰۳ قانون مدنی و مواد ۱۹۸ ق. ا. د. م رای بر الزام خوانده به استرداد طلاجات به شرح فاکتورهای فوق‌الذکر صادر و اعلام می‌گردد. رای صادره حضوری است و ظرف ۲۰ روز پس از ابلاغ قابل اعتراض در دادگاه تجدید نظر استان تهران می‌باشد. 
. 
رئیس شعبه سوم حقوقی دادگستری ملارد- محمد مهدی بحرینی. رأی دادگاه تجدیدنظر استان. تجدیدنظرخواهی خانم ه. بکویر دیلو باوکالت آقایان علی و س. ح. از دادنامه شماره ۰۹۴۶ مورخ ۹۴ / ۹ / ۱۴ شعبه محترم سوم دادگاه عمومی ملارد که بموجب آن در خصوص دعوی مطروحه خانم س. ک. بطرفیت مشارالیها (که عروس وی بوده) بخواسته مطالبه طلاجات اهدائی بوی در پرونده کلاسه ۳ - ۹۴ - ۶۱۹ رابر خواسته تصدیر گردیده وارد است زیرا هدایائی که از طرف خانواده طرفین به همدیگر داده می‌شود امانی یا عاریه نیست بلکه هبه است در غیر اینصورت که از طرف قابل تصرف و استفاده از سوی مهدی الیه نبود در حالیکه عادت خلاف این امر بوده و عروس یاداماد و هردو از هدایای اهدایی استفاده می‌کنند و چه‌بسا تبدیل یا تفویض یا بفروش رسانند و همه این دلایل ظهور در هبه است نه امانت و رجوع از هبه جایز نبوده بویژه اینکه اصل موهوبه هم موجودنباشد (بنود ماده ۸۰۳ قانون مدنی) باعنایت به ملاحظه لوایح طرفین استدلال دادگاه محترم بدوی دادنامه بر اساس قواعد و موازین فقهی و حقوقی جاری و تشریفات دادرسی ساری تصدیر یافته ایراد تجدیدنظرخواه باهیچیک از شقوق ماده ۳۴۸ قانون آئین دادرسی منطبق نمی‌باشد مستندا «به ماده ۳۵۸ قانون آیین دادرسی مدنی ضمن رد تجدید نظرخواهی تجدیدنظر خواه دادنامه تجدیدنظر خواسته راعینا» تأیید می‌نماید. رأی صادره قطعی است. 
. 
شعبه ۶۴ دادگاه تجدیدنظراستان تهران - رئیس و مستشار و مستشار
. 
محمد حیدرری- علی نجفی سوادرودباری- غلامرضا نحوی
. 
. 
<#>
. رأی دادگاه بدوی. به تاریخ ۹۴ / ۳ / ۶ آقایان ش. م. و ص. الف. به وکالت از آقای م. ت. ن. دادخواستی به طرفیت آقایان ح. س. - م. ق. - ح. ح. ر. و م. ج. ز. به وکالت خانم ح. الف. از فرد اخیر الذکر به خواسته ابطال بند سوم صورتجلسه سازش مورخ ۸۵ / ۱۲ / ۱۷ و همچنین بند چهارم آن تا حدی که مسقط حق اقامه دعوی نسبت به بند سوم می‌باشد با لحاظ خسارات دادرسی راتقدیم این دادگاه کرده‌اند دادگاه با توجه به دفاع بعمل آمده در جلسه دادرسی مورخ ۹۴ / ۷ / ۱۲ این دادگاه نظر به اینکه سابق بر این دعوی در این شعبه به خواسته ابطال کل صورتجلسه مورخ ۸۵ / ۱۲ / ۱۷ تقدیم این شعبه شده و به موجب دادنامه شماره ۹۱۰۵۳۲ مورخ ۹۱ / ۵ / ۲۸ منتهی به اتخاذ تصمیم گردیده و دادنامه مذکور با تجدید نظر خواهی در شعبه سوم تجدید نظر استان تهران طی دادنامه ۹۱۰۱۵۷۶ مورخ ۹۱ / ۱۲ / ۵ مواجه با نقض و صدور حکم به رد دعوی شده است این در حالی است که رد دعوی در اصطلاح قضایی و حقوقی ناظر بر قرار دادگاه است ولیکن استفاده از حکم به نوعی به معنای ورود در ماهیت و در محتوا تلقی بر بطلان وبی حقی است علاوه بر آن در متن رای به نوعی استدلال شده است که قابلیت اجابت دادخواست وتقاضا در قالب قسمتی از خواسته را به ذهن متبادر می‌نماید ولی نتیجه حاصل از رای رد خواسته خواهان در مقام ابطال صورتجلسه است که با توجه به صدور حکم پیرامون کل موضوع قبول تقاضا دائر بر ورود به جز از همان موضوع را فاقد معنا و مفهو م می‌نماید و به اعتباری دادگاه را مواجه با ایراد اعتبار امر مختوم می‌نماید براین اساس با استناد به بند ۶ ماده ۸۴ قانون آیین دادرسی مدنی و لحاظ ماده ۸۹ آن قرار رد دعوی خواهان را صادر و اعلام می‌دارد. قرار صادره ظرف مهلت بیست روز از تاریخ ابلاغ قابل اعتراض در مرجع محترم تجدید نظراستان تهران است. 
. 
رئیس شعبه ۸۶ دادگاه حقوقی تهران - مهرداد یزدانی. رأی دادگاه تجدیدنظر استان. درخصوص تجدیدنظرخواهی آقای م. ت. ن. به طرفیت آقای م. ج. ز. با وکالت خانم ح. الف. و آقایان ۱ - ح. س. ۲ - م. ق. ۳ - ح. ح. ر. نسبت به دادنامه شماره ۶۳۵ - ۱۳۹۴ / ۰۷ / ۱۴ موضوع پرونده کلاسه بایگانی ۹۴۰۲۰۰ شعبه ۸۶ دادگاه عمومی حقوقی تهران که به موجب آن قرار رد دعوی به واسطه اعتبار امر مختومه راجع به دعوی ابطال بند سوم صورتجلسه سازش مورخ ۱۳۸۵ / ۱۲ / ۱۷ و بند چهارم آن تا حدی که مسقط حق اقامه دعوی نسبت به بند سوم می‌باشد و با لحاظ خسارات دادرسی وارد و موجه می‌باشد زیرا از جمله شرایط تحقق اعتبار امر مختومه وحدت موضوع می‌باشد در صورتی که موضوع دعوی فعلی و دعوی مطرح‌شده در پرونده کلاسه ۹۰۰۲۹۴ شعبه ۸۶ دادگاه عمومی حقوقی تهران واحد نیست در واقع در دعوی فعلی درخواست ابطال جزئی از صورتجلسه سازش مورخ ۱۳۸۵ / ۱۲ / ۱۷ مطرح‌شده در صورتی که در دعوی قبلی ابطال کل صورتجلسه سازش موضوع خواسته بوده مفاد دادنامه شماره ۱۵۷۶ مورخ ۱۳۹۱ / ۱۲ / ۰۵ شعبه سوم دادگاه تجدیدنظر نیز دلالت بر جواز طرح دعوی مجدد مبنی بر ابطال جزء صورتجلسه سازش موصوف دارد بنا به مراتب فوق رأی معترض عنه موافق موازین قانونی تشخیص داده نمی‌شود به استناد ماده ۳۵۳ قانون آیین دادرسی مدنی دادنامه تجدیدنظرخواسته نقض پرونده جهت ادامه رسیدگی به دادگاه بدوی عودت می‌شود. رأی قطعی است. 
. 
رییس شعبه سوم دادگاه تجدیدنظر استان تهران - مستشار دادگاه
. 
احمد کرمی - رسول امیری
. 
. 
<#>
. رأی دادگاه بدوی. در خصوص دعوای آقای ح. س. ف. به ولایت از ش. س. ف. و با وکالت آقای الف. ط. وکیل محترم دادگستری بطرفیت اداره ثبت احوال شمال تهران بخواسته ابطال شناسنامه شماره … - ۱۳۷۴ تهران بلحاظ عدم تعلق و صدور شناسنامه جدید با تاریخ تولد ۱۳۷۷ بشرح متن دادخواست تقدیمی، با عنایت به مجموع اوراق پرونده و صرفنظر از برخی ایرادات مطروحه ازسوی خوانده، نظر به اینکه جلب نظر کارشناس (پزشکی قانونی) ضرورت داشته و علیرغم معرفی خواهان ازارایه نتیجه خودداری شده است لذا با مستفاد از مقررات ماده ۲۵۹ قانون ئین دادرسی مدنی قرار ابطال دادخواست خواهان صادر و اعلام می‌گردد. رای صادره حضوری و ظرف مدت بیست روز پس از ابلاغ قابل تجدیدنظرخواهی در دادگاه محترم تجدیدنظر استان تهران می‌باشد. 
. 
رئیس شعبه ۵ دادگاه عمومی حقوقی تهران - سید محمد شفیعی. رأی دادگاه تجدیدنظر استان. دادنامه تجدیدنظرخواسته به شماره ۹۹۷ مورخ ۹۴ / ۹ / ۳۰ صادره از شعبه ۵ دادگاه عمومی حقوقی تهران که به موجب آن قرار ابطال دادخواست خواهان در اجرای مقررات ماده ۲۵۹ قانون آئین دادرسی مدنی صادر گردیده موافق مقررات و اصول دادرسی نبوده و دادنامه معترض عنه مستوجب نقض است زیرا ماده ۲۵۹ قانون آئین دادرسی مدنی مقررات مربوط به ایداع دستمزد کارشناس را اعلام داشته که چنانچه قرار کارشناسی با نظر دادگاه صادر شده باشد، پرداخت دستمزد در مرحله بدوی بر عهده خواهان بوده و در صورتیکه ظرف یک هفته از تاریخ ابلاغ آن را تودیع ننماید کارشناسی از عداد دلایل وی خارج می‌گردد در ما نحن فیه قرار کارشناسی صادر نشده بلکه محکمه نخستین در راستای مقررات ماده ۱۹۹ قانون آئین دادرسی مدنی و بمنظور احراز و کشف واقع خواهان را به پزشکی قانونی معرفی نموده است لذا چنانچه مشارالیه از مراجعه به پزشکی قانونی خودداری نموده و دلایل کافی در جهت اثبات ادعای وی وجود نداشته موضوع اقتضای صدور حکم داشته نه قرار، از این رو دادگاه صدور قرار بجهت یاد شده را منطبق بر مقررات نمی‌داند مستندا " به ماده ۳۵۳ از قانون آئین دادرسی مدنی، ضمن نقض دادنامه تجدیدنظرخواسته پرونده را جهت اقدام قانونی به محکمه بدوی اعاده می‌نماید. رأی صادره قطعی است. 
. 
رئیس شعبه ۵۱ دادگاه تجدیدنظر استان تهران - مستشار دادگاه
. 
سید سعید میر حسینی - محمد ترابی
. 
. 
<#>
. رأی دادگاه بدوی. در خصوص تجدید نظر خواهی شرکت مهندسی و فن‌آوری پ. با وکالت آقای ع. ک. ز. و خانم ژ. ق. نسبت به دادنامه تجدید نظر خواسته به شماره ۱۱۶ مورخ ۹۴ / ۲ / ۲۳، … علیهذا، با توجه به تصمیم مورخ ۹۴ / ۹ / ۲۲ موضوع دادنامه شماره ۱۰۸۸ که به موجب آن ریاست و مستشار محترم شعبه ۱۰ دادگاه تجدید نظر استان تهران با اعاده پرونده به دادگاه نخستین، موارد نقص و لزوم رفع نقص و تکمیل دادخواست تجدید نظرخواهی را تصریح و اعلام داشته‌اند، که با ارسال اخطار رفع نقص موافق با تصمیم مزبور و پس از تقدیم لایحه رفع نقص به شماره ۴۰۸۸ مورخ ۹۴ / ۱۲ / ۸ پرونده به دادگاه تجدید نظر ارسال و اعاده گردیده که نتیجتا وفق تصمیم مورخ ۹۵ / ۱ / ۳۱ موضوع دادنامه شماره ۱۰۰ پرونده از سوی همکاران معرز شعبه ۱۰ تجدید نظر تهران به جهت عدم رفع نقص بند‌های ثانیا و ثالثا تصمیم شماره ۱۰۸۸ آن دادگاه و عدم اعمال مقررات مواد ۵۷ و ۳۵۶ قانون آ. د. م. و عدم ابطال تمبر مالیاتی وکالتنامه به نحو کامل، جهت اعمال مقررات تبصره ۲ ماده ۳۳۹ قانون آ. د. م. به این دادگاه ارسال گشته است. فلذا، دادگاه به ترتیب مذکور و لزوم تبعیت از نظر مرجع عالی و حسب مواد ۳۳۹ و تبصره ۲ ماده ۳۳۹ قانون آ. د. م.، قرار رد درخواست تجدید نظر خواهی را صادر و اعلام می‌نماید. قرار صادره ظرف بیست روز از تاریخ ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رییس شعبه ۴۰ دادگاه عمومی تهران - محمد دیوسالار. رأی دادگاه تجدیدنظر استان. تجدیدنظرخواهی ژ. ق. خ. بوکالت از شرکت مهندسی وفن آوری پ. نسبت به دادنامه شماره ۱۹۰ مورخ ۹۵ / ۲ / ۲۹ صادره از شعبه ۴۰ دادگاه عمومی حقوقی تهران که به موجب آن ودراجرای تبصره ۲ ماده ۳۳۹ قانون آئین دادرسی مدنی، قرارابطال دادخواست تجدیدنظرخواهی وی ازدادنامه شماره ۱۱۶ مورخ ۹۴ / ۲ / ۲۳ به لحاظ عدم رفع نقض موضوع ماده ۵۷ قانون آئین دادرسی مدنی، صادرواعلام گردیده است وارد ومحمول برصحت نمی‌باشد وخدشه‌ای به استدلال واستنباط محکمه نخستین واردنیست ۰ تجدیدنظرخواه نیز دراین مرحله از دادرسی، دلیل یامدرک محکمه پسندی که نقض قرار مذکور راایجاب نماید ابراز نکرده است ولایحه اعتراضیه متضمن جهت موجه نمی‌باشد بعلاوه محتویات پرونده حکایت ازآ ن دارد که، موارد نقص دادخواست تجدیدنظرخواهی شماره ۲۹ - ۹۴ / ۳ / ۲۶ به موجب دوفقره اخطاریه شماره‌های ۷۵۸۶ و ۷۵۸۵ هردومورخ ۹۴ / ۱۱ / ۲۱ به وکلای تجدیدنظرخواه اعلام ودرمورخه ۹۴ / ۱۱ / ۲۹ ابلاغ قانونی گردیده است ۰ موارد نقص، ازجمله لزوم تصدیق ضمائم ومستندات دادخواست هم درشرح اخطاریه به صراحت ذکر شده ولی علی‌رغم اطلاع وکلای موضوع از این مهم وبا توجه به ماده ۳۵۶ قانون آئین دادرسی مدنی وآمره بودن مقررات ماده ۵۷ قانون مرقوم، درمهلت قانونی، اقدامی دررفع نقص وتصدیق برخی مستندات بعمل نیامده، ضمن اینکه وکلای یاد شده مقررات ماده ۱۰۳ قانون مالیاتهای مستقیم را رعایت نکرده ورقم حق‌الوکاله خویش را دروکالتنامه درج نکرده وتمبرعلی الحساب مالیاتی را برمبنای حق‌الوکاله واقعی خویش ابطال والصاق نکرده‌اند، مطابق مقررات ماده قانونی اخیر الذکر، وکیل دادگستری تکلیف دارد دروکالتنامه خودش رقم حق‌الوکاله رادرج کند وبرابرپنج درصد آن تمبرعلی الحساب مالیاتی بروکالتنامه ابطال والصاق کند ونوشتن عبارت ((طبق تعرفه)) کافی به مقصود نبوده ومورد نظرمقنن نمی‌باشد ۰ لذا دادگاه ادعای معترض را وارد نمی‌داند، مستندا به ماده ۳۵۳ قانون آئین دادرسی مدنی، ضمن رد اعتراض دادنامه شماره ۱۹۰ - ۹۵ / ۲ / ۲۹ راعینا تایید می‌نماید ۰ رای صادره قطعی است
. 
شعبه ۱۰ دادگاه تجدیدنظر استان تهران - رئیس و مستشار
. 
محمدحسن امی - امیرحسین رمضان زاده
. 
. 
. 
<#>
. رأی دادگاه بدوی. در خصوص دادخواست خانم م. ی. ت. فرزند ح. به طرفیت آقای س. ن. ث. با وکالت آقای الف. م. به خواسته صدور حکم طلاق به سبب عسر و حرج و وکالت؛ با این تبیان ماحصل ادعای خواهان آنست که زندگی با زوج برایم غیر قابل‌تحمل گشته و با اعلام کراهت در ادامه زوجیت درخواست طلاق دارم، خوانده در جلسات دادرسی با طلاق مخالف است. نصایح دادگاه، سپس تلاش داوران در انصراف زوجه از خواسته‌اش کارساز نشده است؛ اگرچه زوجه وکالت در طلاق را هم اخذ نموده و خوانده صدور انرا اقرار داشته ایراد ان در عدم تفهیم وکالت‌نامه بوده که ارتباطی به موثر بودن سند رسمی نداشته و تا سند رسمی باطل نگردیده کما کان موثر است لیکن اصولا زوجه از نصف مهریه گذشت نموده رای ۴۹۶ / ۹۳ هم در حد اماره قضایی بیانگر عسر و حرج بوده مجموعا دلالت بر عسر وحرج دارد. دادگاه با احراز زوجیت دایم بین اصحاب دعوی به استناد سند نکاح شماره … در نهایت دوام زوجیت طرفین را موجب عسرو حرج دانسته، نظر به قاعده فقهی لا حرج وملاک لاضرر و لاضرار فی الاسلام، در وضعیتی که دلهای زوجین دیگر پیوند ندارد به نظر می‌رسد شارع حکیم تکلیف به مالایطاق ننموده، در این مورد «قاعده لا حرج» ; حاکم بر عموم واطلاق «لا طلاق الا لمن اراد الطلاق» ; یا «الطلاق بید من اخذ بالساق» ; می‌باشد. از این رو دادگاه مستند به مواد ۳۳ - ۲۹ - ۲۷ - ۲۴ قانون حمایت خانواده مصوب ۱ / ۱۲ / ۱۳۹۱، مواد ۱۱۲۰ - ۱۱۳۰ - ۱۱۴۳ قانون مدنی، ماده واحده قانون اصلاح مقررات مربوط به طلاق مصوب ۱۳۷۱ مجمع تشخیص مصلحت نظام و آیین‌نامه اجرایی آن حکم بر تطلیق زوجه را صادر و اعلام می‌کند. با توجه به اینکه زوجه در قبال طلاق نصف مهریه خود و سایر حقوق مانند نفقه، اجرت‌المثل و حق مطالبه تنصیف را به زوج بذل نموده است نوع طلاق خلع است. عده طلاق از تاریخ وقوع سه ماه خواهد بود.. خواهان با اخذ گواهی قطعیت از دفتر دادگاه می‌تواند به یکی از دفاتر رسمی ثبت طلاق مراجعه و پس از ابلاغ به زوج و وقوع طلاق نسبت به ثبت خلعی نوبت اول اقدام نماید. احراز شرایط شرعی وقانونی جدایی بر عهده سر دفترمجری طلاق خواهد بود. با توجه به آثار فقهی وحقوقی عدم وجود جنین در آستانه طلاق مسولیت تام اخذ گواهی نهایی از پزشکی قانونی به سردفتر طلاق محول می‌شود. با توجه به تبصره ماده ۳۳ قانون حمایت خانواده؛ با تسلیم گواهی قطعی توسط زوجه وعدم حضور زوج ظرف یک هفته از تاریخ ابلاغ دفترخانه، النهایه بر نمایندگی سردفتر از سوی دادگاه در اجرای صیغه و ثبت طلاق تصریح می‌شود. اجرای صیغه طلاق وثبت آن منوط به انقضای مهلت فرجام‌خواهی یا ابلاغ رای فرجامی ومدت اعتبار این حکم پس از تاریخ ابلاغ رای فرجامی یا انقضای مهلت آن شش ماه بوده، پس از آن کان لم یکن اعلام می‌گردد. رای صاده حضوری و در فرجه بیست روز قابل اعتراض در دادگاه‌های محترم تجدیدنظر استان تهران و در فرجه قانونی پیش گفته قابل فرجام‌خواهی در دیوان محترم عالی کشور می‌باشد. 
. 
رییس شعبه ۲۷۵ دادگاه خانواده تهران - محمد امین وحدانی نیا. رأی دادگاه تجدیدنظر استان. در خصوص دادخواست تجدیدنظرخواهی آقای س. ن. ث. فرزند ح. با وکالت آقای الف. م. ج. به طرفیت خانم م. ی. ت. فرزند ح. نسبت به دادنامه شماره ۹۴۰۹۹۷۲۱۶۸۰۰۵۶۸ مورخ ۹۴ / ۳ / ۳۱ صادره از شعبه ۲۷۵ دادگاه خانواده تهران در پرونده شماره ۹۴۰۹۹۸۲۱۶۴۸۰۰۳۸۳ متضمن صدور حکم طلاق به لحاظ عسروحرج با بذل نصف مهریه مافی القباله و نفقه و اجرت‌المثل و تنصیف دارائی با توجه به بررسی و مداقه در جمیع اوراق پرونده دادگاه اعتراض تجدیدنظرخواه را وارد دانسته زیرا اولا گرچه شعبه ۱۱۵۰ دادگاه جزائی تهران به موجب دادنامه شماره ۴۹۶ مورخ ۹۳ / ۴ / ۲۴ تجدیدنظرخواه (زوج) را به جرم ایراد ضرب و جرح به خمس دیه محکوم نموده است لیکن قانونگذار ضرب و شتم و سوءرفتاری را از موجبات طلاق می‌داند که مستمر و غیرقابل تحمل باشد و نیز در خصوص ترک انفاق شعبه ۴۸ دادگاه تجدیدنظر استان تهران به موجب دادنامه شماره ۹۳۰۹۹۷۰۲۲۴۸۰۰۸۹۷ حکم برائت صادر نموده است ثانیا در مورد مطالبه نفقه معوقه شعبه ۲۵۱ دادگاه خانواده تهران به موجب دادنامه شماره ۹۳۰۹۹۷ *** ۵۳ *** ۹۵ حکم بر بیحقی تجدیدنظرخوانده (زوجه) صادر و نهایتا رای مذکور به موجب دادنامه شماره ۹۴۰۹۹۷۰۲۲۰۲۰۰۲۴۶ مورخ ۹۴ / ۲ / ۲۱ توسط شعبه دوم تجدیدنظر مورد تایید و ابرام گردیده است ثالثا تجدیدنظرخوانده (زوجه) به موجب دادنامه شماره ۹۳۰۹۹۷ *** ۵۱۰۱۰۹۵ مورخ ۹۳ / ۶ / ۱۳ محکوم به تمکین گردیده است رابعا تحقیقات مددکار اجتماعی به شماره ۲۱۰ مورخ ۹۴ / ۱۰ / ۳۰ جامع نبوده و دلالت بر سوءرفتار زوج ندارد بناءعلی هذا دادگاه مستندا به ماده ۳۵۸ قانون آئین دادرسی دادگاه‌های عمومی و انقلاب در امور مدنی دادنامه معترض عنه را نقض و به استناد ماده ۱۲۵۷ قانون مدنی حکم بر بطلان دعوی خواهان اصلی پرونده (زوجه) صادر و اعلام می‌نماید رای صادره به استناد مادتین ۳۶۸ و ۳۹۷ قانون معنون ظرف بیست روز پس از ابلاغ قابل فرجامخواهی در دیوان محترم عالی کشور است. 
. 
رییس شعبه دوم دادگاه تجدیدنظر استان تهران - مستشار دادگاه
. 
علی سیفی - فردین ارژنگی
. 
. 
<#>
. رأی دادگاه بدوی. درخصوص دادخواست س. س. به طرفیت غ. ع. به خواسته طلاق خواهان درشرح خواسته بیان داشته است اینجانب درتاریخ ۲۲ / ۱ / ۸۷ با مهریه ۱۵ سکه به عقد رسمی ودائمی خوانده درامده‌ام این ازدواج یک فرزند مشترک ۶ ساله می‌باشند وبنده کل مهریه‌ام را دریافت کرده‌ام ولاکن به دلیل کراهت شدیدی که از همسرم دارم ۵ سکه ان را مسترد می‌نمایم دادگاه باتوجه به اظهارات زوجه مبنی براینکه از همسرش کراهت شدید دارد وباتوجه به اینکه مهریه وی که به میزان ۱۵ سکه تمام بهارازادی بوده که قبلا دریافت داشته ولاکن اظهارداشته است برای اثبات ادعایش ۵ سکه از مهریه دریافتی را مسترد نماید دادگاه کراهت زوجه از زوج محرز می‌داند ودرعین حال به منظور اصلاح ذات البین وطبق ماده ۲۷ - ۲۸ قانون حمایت خانواده مصوب ۱ / ۱۲ / ۹۱ موضوع را به داوری ارجاع که نتیجه داوری مبتنی برطلاق وجدایی می‌باشد فلذا دادگاه بااستناد به مواد ۱۱۱۹ - ۱۱۳۰ - ۱۱۴۶ قانون مدنی دعوی خواهان را محمول به واقع تشخیص وتقاضای وی را موجه می‌داند وبه وی اجازه داده می‌شود تا با حضور دریکی از محاضر رسمی طلاق با حق توکیل به غیر نسبت به مطلقه نمودن خویش اقدام نماید ودفترخانه مجری صیغه طلاق قبل از اجرای صیغه طلاق موظف است موضوع استرداد ۵ سکه تمام بهارازادی از سوی زوجه به زوج را احراز نماید زوجین دارای یک فرزند مشترک می‌باشند که حضانتش تاسن ۷ سالگی با زوجه می‌باشد وزوج حق دارد هفته ایی یک‌بار وبه مدت ۲۴ ساعت از ساعت ۵ بعد از ظهر پنج‌شنبه تا ۵ بعد از ظهر جمعه با فرزند مشترک ملاقات نماید محل تحویل گرفتن وتحویل دادن فرزند مشترک محل اقامت زوجه تعیین می‌گردد زوجه حسب گواهی پزشکی قانونی باردارنمی باشد نوع طلاق خلعی نوبت اول می‌باشد رای صادره حضوری بوده وظرف ۲۰ روز ازتاریخ ابلاغ قابل تجدیدنظر خواهی درمرجع محترم تجدیدنظر استان تهران می‌باشد. 
. 
رئیس شعبه دوم دادگاه عمومی حقوقی (خانواده) دادگستری شهرستان اسلامشهر - علی شریفی. رأی دادگاه تجدیدنظر استان. تجدیدنظر خواهی غ. ع. بطرفیت س. س. نسبت به دادنامه شماره ۱۹۷۲ مورخ ۱۳۹۴ / ۱۰ / ۹ در پرونده کلاسه ۱۰۱۳ صادره از شعبه دوم دادگاه عمومی حقوقی اسلامشهر که بموجب آن حکم به الزام به طلاق زوجه صادر گردیدباعنایت به محتویات پرونده و اینکه منضمات پرونده یک‌مرتبه دادخواست طلاق زوجه رد گردید و احکامی که زوج ارائه نموده است خاصه محکومیت تمکین زوجه و اینکه زوجه دلیلی بر انطباق ماده ۱۱۱۹ و ۱۱۳۰ قانون مدنی ارائه ننموده است. صرف کراهت موجب طلاق نیست بلکه عسرو حرج زوجه که سبب آن کراهت باشد می‌تواند برای طلاق اقدام نمایدنه اینکه کراهت ناشی از اقدام مشارالیها باشد بایستی این کراهت حاصله برای زوجه سبب آن افعال زوج باشد لذا به لحاظ عدم اقناع به انطباق ادعا زوجه بامواد فوق الاشاره ایراد تجدیدنظرخواهی را وارد دانسته مستند ا " به مواد ۳۵۸ قانون آئین مدنی و ۱۳۵۷ قانون مدنی ضمن نقض دادنامه فوق‌الذکر حکم به بطلان دعوی بدوی صادر و اعلام می‌نماید رأی صادره ظرف بیست روز از تاریخ ابلاغ قابل فرجام‌خواهی در دیوانعالی کشور است. دادگاه زوج را به حسن معاشرت و رفتار اسلامی و انسانی و تهیه اسباب آرامش و آسایش همسرش و حفاظت از نهاد مقدس خانواده توصیه می‌نماید. 
. 
شعبه ۶۴ دادگاه تجدیدنظراستان تهران - رئیس و مستشار و مستشار
. 
محمد حیدرری- علی نجفی سوادرودباری- غلامرضا نحوی
. 
. 
<#>
. رأی دادگاه بدوی. خواهان دادخواستی بخواسته صدور حکم به الزام خوانده به مطالبه وجه به مبلغ ۸ / ۴۸۰ / ۰۰۰ تومان به استناد ۲ فقره فاکتورهای مورخ ۹۳ / ۳ / ۱ تقدیم داشته است و در توضیح خواسته‌اش آورده است که برق‌کاری یک ساختمان ۴ واحدی و یک واحد آپارتمان مطب پزشک را سیم‌کشی و تعمیرات برقی نموده است و اختصاصی کالاهای موضوع سند را دلیل بر اختصاصی این کالاها در امور برقی قرار داده است دادگاه از آنها که فی ما بین قرار دارد کتبی تنظیم نشده است کلمه شفاها توافق شده است خوانده درب ساختمانهای مزبور که مدیریت داخلی آن با خودمان بوده به میزان سی و پنج میلیون ریال خرید و هزینه نماید لاکن انجام امور اضافی برق‌کاری بر میزان تعهدات اولیه خوانده اعم از سیم‌کشی آنتن مرکزی، سیم‌کشی سیستم کامپیوتر بر خواهان تحمیل‌شده است و دفاعیات خوانده مبنی بر اینکه این اعمال بر دستور مالکین بوده مبتنی بر دلیل نبوده دادگاه با اثبات بدهی خوانده به مبلغ یک‌میلیون و سیصد هزار تومان از کل مبلغ موردتوافق اولیه و اضافه شدن نفر به نام خرید کالاو نصب به مبلغ ۳۲ / ۰۰۰ / ۰۰۰ ریال نهایتا برابر با مواد ۱۲۷۵ و ۱۲۸۴ قانون مدنی مبادرت به صدور حکم به محکومیت خوانده به تادیه ۴۵ / ۰۰۰ / ۰۰۰ ریال در حق خواهان و تادیه ۱ / ۳۵۰ / ۰۰۰ ریال هزینه دادرسی و تاخیر و تادیه از تاریخ تقدیم دادخواست الی تاریخ پرداخت در حق خواهان محکوم می‌نماید و مازاد به این مبلغ محکوم بر بی حقی است رای صادره ظرف مهلت ۲۰ روز قابل تجدید نظر خواهی در دادگاه‌های تجدید نظر استان تهران می‌باشد. 
. 
رئیس شعبه ۱۲۱ دادگاه عمومی حقوقی تهران - علی افخمی عقدا. رأی دادگاه تجدیدنظر استان. تجدیدنظرخواهی آقای ن. الف. الف. بطرفیت آقای م. غ. نسبت به بخشی از دادنامه شماره ۱۰۲۱ مورخ ۱۳۹۳ / ۰۸ / ۰۷ شعبه ۱۲۱ دادگاه عمومی حقوقی تهران که متضمن صدور حکم به بی حقی خواهان بدوی در دعوی مطالبه مازاد بر مبلغ ۴۵ / ۰۰۰ / ۰۰۰ ریال می‌باشد وارد و موجه است زیرا دادگاه با احراز رابطه قراردادی فی‌مابین جهت تعیین ارزش خدمات اجرا شده موضوع را به کارشناسی ارجاع نموده است کارشناس منتخب پس از بررسی لازم جمع کل اجرت اجرای تأسیسات برق ساختمانهای موضوع قرارداد را در سال ۱۳۹۲ مبلغ ۸۶ / ۳۶۰ / ۰۰۰ ریال برآورد نموده‌اند که با عنایت به مبلغ پرداختی الباقی مطالبات تجدیدنظرخواه ۶۹ / ۳۶۰ / ۰۰۰ ریال اعلام گردیده است. نظریه کارشناسی مورد اعتراض موثر واقع نگردیده این نظریه منطبق با اوضاع و احوال محقق و مسلم مندرج در پرونده می‌باشد بنا به مراتب فوق با پذیرش تجدیدنظرخواهی به استناد مواد ۲۵۷ و ۳۵۸ و ۱۹۷ قانون آیین دادرسی مدنی و مفهوم مخالف ماده ۲۶۵ قانون مرقوم دادنامه تجدیدنظرخواسته را در این خصوص نقض و حکم به محکومیت خوانده بدوی به پرداخت ۲۴ / ۳۶۰ / ۰۰۰ ریال (علاوه بر محکوم به دادنامه بدوی به مبلغ ۴۵ / ۰۰۰ / ۰۰۰ ریال) در حق خواهان بدوی صادر می‌نماید. درخصوص تجدیدنظرخواهی آقای م. غ. بطرفیت آقای ن. الف. الف. نسبت به بخش دیگری از دادنامه تجدیدنظرخواسته که متضمن صدور حکم به محکومیت مشارالیه به پرداخت مبلغ ۴۵ / ۰۰۰ / ۰۰۰ ریال بابت اصل خواسته و پرداخت هزینه دادرسی و خسارت تأخیر تأدیه می‌باشد با عنایت به اینکه موضوع به کارشناس ارجاع گردید، علیرغم ابلاغ اخطاریه تجدیدنظرخواه فوق هزینه کارشناسی را پرداخت ننموده‌اند لذا در اجرای ماده ۲۵۹ قانون آیین دادرسی مدنی قرار توقیف رسیدگی به تجدیدنظرخواهی فوق صادر می‌شود ولی این امر مانع اجرای حکم بدوی نخواهد بود. رأی صادره قطعی می‌باشد. 
. 
رییس شعبه سوم دادگاه تجدیدنظر استان تهران - مستشار دادگاه
. 
الف. کرمی - رسول امیری
. 
. 
<#>
. رأی دادگاه بدوی. درخصوص دعوی آقای ع. الف. م. با وکالت الف. ش. به طرفیت ۱ -شهرداری منطقه ۱۲ تهران ۲ - شرکت ساماندهی صنایع و مشاغل شهرتهران به خواسته صدور حکم به محکومیت خواندگان به پرداخت دو سهم از چهار سهم حق کسب وپیشه تجارت یکباب دکه موضوع اجاره‌نامه شماره … صادره از دفترخانه … و مطالبه خسارت تاخیر تادیه از تاریخ ۷۱ / ۸ / ۲۴ و مطالبه خسارت دادرسی و حق‌الوکاله وکیل دادگاه نظر به محتویات پرونده ونظر به دعوی مطروحه خواهان ومفاد و مندرجات آن از جمله اجاره‌نامه رسمی و سند صلح سرقفلی که موید مالکیت خواهان در قدرالسهم سرقفلی دکه اعلامی است و اینکه این دکه و موارد دیگر به موجب قانون توسط شهرداری از سطح شهر جمع‌آوری شده و همین امر موجب تضییع حق کسب و و پیشه خواهان شده و اینکه هردو خوانده زیر مجموعه شهرداری تهران بوده و دفاع موثر و قابل پذیرش در این خصوص ارائه ننموده‌اند و به همین منظور و در جهت احراز ارزش سرقفلی خواهان موضوع را به کارشناسی ارجاع و کارشناس بدوی با ارائه نظریه و ابلاغ به طرفین موجب اعتراض خواندگان قرار گرفته و دادگاه در جهت احراز واقع موضوع را به هیئت سه نفره کارشناسان مربوطه ارجاع و هیئت مذکور نظر مستدل و مشروح خود را در خصوص موضوع اعلام که بنظر منطبق با حق و انصاف بوده و با وصف اعلام اعتراض از ناحیه شهرداری منطقه ۱۲ و رد اعتراض واصله به جهت اینکه مطلب قابل توجهی که مورد توجه هیئت قرارنگرفته ارائه ننموده‌اند لذا دادگاه دعوی خواهان را وارد وثابت تشخیص ومستندا به ماده ۱۹۸ و ۵۱۵ و ۵۱۹ قانون آیین دادرسی مدنی خواندگان را بلحاظ اینکه هردو زیر مجموعه شهرداری تهران و اورگان واحد محسوب می‌شوند به پرداخت مبلغ ۳۲۵۰۰۰۰۰۰ ریال بابت اصل خواسته و پرداخت مبلغ ۱۰۴۰۰۰۰ ریال بابت هزینه دادرسی و خسارت تاخیر تادیه از تاریخ ۹۲ / ۶ / ۲ زمان تقدیم دادخواست لغایت زمان اجرای حکم که می‌بایست توسط دایره اجرای احکام محاسبه شود و حق‌الوکاله وکیل طبق تعرفه در حق خواهان محکوم و اعلام می‌دارد و در خصوص مابقی ادعای خواهان مبنی به مطالبه خسارت تاخیر تادیه از تاریخ ۷۱ / ۸ / ۲۴ تا زمان تقدیم دادخواست بلحاظ اینکه مبنای قانونی ندارد قابلیت استماع را ندارد و مستندا به ماده ۲ قانون آیین دادرسی مدنی قرار عدم استماع در این خصوص صادر و اعلام می‌دارد. رای صادره ظرف مهلت بیست روز پس از ابلاغ قابل اعتراض می‌باشد. 
. 
رئیس شعبه هفتم دادگاه حقوقی تهران - هاشمی. رأی دادگاه تجدیدنظر استان. درخصوص تجدیدنظرخواهی شرکت ساماندهی صنایع و مشاغل شهر و شهرداری منطقه ۱۲ تهران بطرفیت آقای ع. الف. م. با وکالت آقای الف. ش. نسبت به قسمتی از دادنامه شماره ۲۴۰ - ۱۳۹۴ / ۰۴ / ۰۲ موضوع کلاسه پرونده بایگانی ۹۲۰۴۴۴ شعبه هفتم دادگاه عمومی حقوقی تهران که به موجب آن حکم به محکومیت خواندگان بدوی به پرداخت مبلغ ۳۲۵ / ۰۰۰ / ۰۰۰ ریال بابت دو سهم از چهار سهم حق کسب و پیشه تجارت دکه موضوع اجاره‌نامه شماره ۲۶۷۴۹ صادره از دفترخانه ۳۹ تهران و پرداخت هزینه دادرسی صادر شده است وارد و موجه نمی‌باشد زیرا لوایح تجدیدنظرخواهی حاوی ادله قانونی در اثبات ادعای تجدیدنظرخواهانها نیست. مقررات قانونی مورد استناد نافی حقوق مکتسبه کسبی تجدیدنظرخوانده نیست. دادگاه با توجه کافی به ادله ابرازی و رعایت مقررات قانونی از جمله لایحه قانونی راجع به مستثنی شدن شهرداری تهران در واگذاری قسمتی از پارک‌ها و میادین و اموال عمومی اعم از عرصه و اعیان از شمول قانون مالک و مستأجر مصوب ۱۳۵۹ / ۰۲ / ۳۱ شورای انقلاب و قانون مستثنی شدن شهرداری‌های کشور از واگذاری قسمتی از پارکها و میادین و اموال عمومی اعم از عرصه و اعیان از شمول قوانین مربوط به مالک و مستأجر مصوب ۱۳۸۹ / ۰۴ / ۰۲ مبادرت به صدور حکم نموده است مقررات مذکور دلالتی بر سلب حقوق کسب و پیشه مکتسبه تجدیدنظرخوانده ندارد. در نحوه رسیدگی و استنباط قضایی دادگاه بدوی خدشه و نقص موثری که ملازمه با نقض رأی معترض عنه داشته باشد مشهود نیست لذا به استناد ماده ۳۵۸ قانون آیین دادرسی مدنی ضمن رد تجدیدنظرخواهی دادنامه تجدیدنظرخواسته را در قسمت مذکور تأیید می‌نماید. تجدیدنظرخواهی‌های فوق نسبت به قسمتی از رأی معترض عنه که متضمن صدور حکم به محکومیت خواندگان بدوی به پرداخت خسارت تأخیر تأدیه دارد موجه و قابل‌توجه است زیرا تا قبل از صدور حکم قطعی دادگاه دین مستقر و مسلم با میزان مشخص و به صورت غیرقطعی وجود نداشته که به واسطه عدم پرداخت آن حکم به محکومیت به پرداخت خسارت تأخیر تأدیه صادر شود لذا با پذیرش تجدیدنظرخواهی به استناد مواد ۳۵۸ و ۱۹۷ قانون آیین دادرسی مدنی ضمن نقض این قسمت از رأی حکم به بی حقی خواهان بدوی صادر و اعلام می‌نماید. رأی قطعی است. 
. 
رییس شعبه سوم دادگاه تجدیدنظر استان تهران - مستشار دادگاه
. 
الف. کرمی - رسول امیری
. 
. 
<#>
. رأی دادگاه بدوی. در خصوص دعوای خواهان آقای ع. ر. ح. با وکالت آقای م. ه. به طرفیت خانم م. ن. به خواسته محکومیت خوانده به پرداخت قیمت روز یک دستگاه آپارتمان به پلاک‌های ثبتی … و … بخش ۱۱ تهران به انضمام خسارات قانونی بدین توضیح که وکیل خواهان در شرح خواسته اظهار داشته موکلش جهت فروش آپارتمان به خوانده وکالت رسمی داده اما خوانده بدون پرداخت هر گونه وجهی اقدام به انتقال سند رسمی به نام خویش نموده است با عنایت به محتویات پرونده نظر به اینکه خوانده در واقع با اختیار حاصله از وکالتنامه از طریق معامله با خود به وکالت از خواهان آپارتمان را به خود منتقل نموده است و این انتقال مستلزم وجود ثمن مشخصی بوده لذا خواهان می‌بایست ثمن معین‌شده توسط وی را مطالبه نماید و مطالبه بهای روز ملک مطابق مقررات قانونی نبوده و این دادگاه مستندا به ماده ۲ قانون آئین دادرسی مدنی قرار عدم استماع دعوا به کیفیت مطروحه را صادر و اعلام می‌نماید این قرار ظرف مدت ۲۰ روزپس از ابلاغ قابل اعتراض در دادگاه محترم تجدیدنظر استان تهران است. 
. 
رئیس شعبه ۱۲۲ دادگاه عمومی حقوقی تهران - عباس ارجمند. رأی دادگاه تجدیدنظر استان. درخصوص تجدیدنظرخواهی آقای ع. ر. ح. باوکالت م. ه. بطرفیت خانم م. ن. نسبت به دادنامه شماره ۳۹۸ مورخ ۹۴ / ۴ / ۷ صادره ازشعبه ۱۲۲ دادگاه عمومی حقوقی تهران که بموجب آن قرارعدم استماع دعوی تجدیدنظرخواه بخواسته مطالبه قیمت روز یکدستگاه آپارتمان به انضمام خسارت تاخیرتادیه وهزینه دادرسی وحق الوکاله وکیل صادرگردیده است دادگاه باتوجه به محتویات پرونده نظربه اینکه اعتراض تجدیدنظرخواه درحدی نبوده که به رای صادره خللی وارد ونقض آنرا ایجاب نمایدورای مزبورموافق مندرجات پرونده وبارعایت اصول وتشریفات دادرسی صادر و فاقد ایرادواشکال عمده بوده موضوع مشمول هیچیک ازجهات مندرج درماده ۳۴۸ قانون آئین دادرسی نمیباشدلذا به تجویزماده ۳۵۸ قانون مورد اشاره ضمن ردتجدیدنظرخواهی دادنامه تجدیدنظرخواسته راتایید می‌نماید این رای قطعی است. 
. 
شعبه ۳۵ دادگاه تجدیدنظر استان تهران - رئیس و مستشار
. 
رسول محمدی- مسعود اقتصادی
. 
. 
<#>
. رأی دادگاه بدوی. در خصوص دعوی آقای ب. الف. خ. با وکالت خانم پ. ن. ق. به طرفیت آقای ش. الف. خ. با وکالت آقایان م. م. و ح. و. بخواسته الغاء دستور فروش و ابطال مزایده و سند رسمی مثبوت به نام خوانده حاصل از مزایده غیر قانونی و جبران هزینه‌های دادرسی مقوم به ۰۰۰ / ۰۰۰ / ۵۱ ریال وکیل خواهان توضیح عطف به سوابق پرونده کلاسه ۹۲۱۵۵۳ که مبتنی به صدور دستور فروش یک باب واحد مسکونی مقرر در پلاک … به نشانی … و انجام مزایده در خصوص پلاک ثبتی موصوف نظر به اینکه آقای ش. الف. خ. با اعلام نشانی موهوم وغیر واقعی جهت ابلاغ اوراق قضائی به موکل اینجانب موجبات عدم امکان اطلاع موکل از مراحل صدور دستور فروش وسپس انجام مزایده را فراهم داشته است وکلای خوانده پاسخ داده‌اند شکایت از مزایده مطابق ماده ۱۴۲ قانون اجرای احکام مدنی ظرف یک هفته به عمل خواهد آمد و خارج از یک هفته توجیه قانونی ندارد و هیچگونه تبانی به عمل نیامده است دادگاه با عنایت به مراتب فوق اولا: در خصوص الغاء دستور فروش نظر به اینکه دستور مذکور پس از اعلام عدم امکان افراز پلاک موضوع دستور فروش ومطابق قانون صادر شده است لذا موجب قانونی بر الغاء آن وجود ندارد لذا حکم به رد درخواست خواهان صادر واعلام می‌گردد ثانیا: در خصوص ابطال مزایده وابطال سند صادر شده در اجرای مزایده هر چند مطابق قانونی شکایت از مزایده در قالب نوشته غیر فرمی نیز قابل پذیرش است لیکن مناقاتی با تقدیم دادخواست بعنوان درخواست کامل ندارد ونظر به اینکه مطابق ماده ۸۳ قانون آئین دادرسی مدنی در کلیه مواردی که به موجب مقررات این بحث اوراق به غیر شخص مخاطب ابلاغ شود در صورتی دارای اغبار است که برای دادگاه محرز شود که اوراق به اطلاع مخاطب رسیده است بر اساس این ماده علاوه بر ضرورت رعایت مقررات ابلاغ اوراق به غیر شخص مخاطب احراز اطلاع مخاطب در نتیجه این مقررات نیز ضروری است و عملکرد مامور ابلاغ در صورتی واجد ارزش خواهد بود که برای دادگاه محرز شود اوراق به اطلاع مخاطب رسیده است در پرونده اجرایی به موجب اخطاریه شماره ۹۳۱۰۱۰۲۶۴۰۳۰۰۱۳۲ مورخ ۱۹ / ۱ / ۱۳۹۳ نظریه کارشناسی در مورخه ۲۰ / ۱ / ۱۳۹۳ به آقای ب. الف. خ. در نشانی … ابلاغ قانونی شده و اخطاریه الصاق گردیده است و این در صورتی است که در مورخه ۶ / ۱۰ / ۱۳۹۱ در پرونده شماره ۹۱ / ۲ / ۵۸۴۸ شورای حل اختلاف حوزه ۲ شهریار دستور تخلیه مشارالیه از یک واحد مسکونی ویلایی در همین نشانی صادر و برابر صورتجلسه مورخه ۲ / ۲ / ۱۳۹۴ دستور تخلیه در خصوص وی واقع در … به موقع اجرا گذاشته‌شده است وبرابر تحقیقات بعمل آمده از طریق کلانتری نامبرده در نشانی مذکور سکونت ندارد هر چند حسب تحقیق تردد دارد بنابراین ابلاغ نظریه کارشناس در مورخه ۲۰ / ۱ / ۱۳۹۳ در نشانی مذکور از طریق الصاق فاقد محمل قانونی بوده وموجب سلب حق نامبرده گردیده است زیرا ماده ۷۵ قانون اجرای احکام مدنی مقرر می‌دارد قسمت اجرا ارزیابی را بلافاصله به طرفین ابلاغ می‌نماید هر یک از طرفین می‌تواند ظرف سه روز از تاریخ ابلاغ ارزیابی به نظریه ارزیاب اعتراض نماید این اعتراض در دادگاهی که حکم به وسیله آن اجرا می‌شود مورد رسیدگی قرار می‌گیرد و در صورت ضرورت ارزیابی تجدید می‌شود علاوه بر این به موجب اخطاریه شماره ۹۳۱۰۱۰۲۶۴۰۳۰۰۹۸۵ مورخ ۱۳ / ۲ / ۱۳۹۳ تاریخ برگزاری مزایده نیز در همین نشانی که مشارالیه در آن سکونت نداشته است مطابق ماده ۷۹ قانون آئین دادرسی مدنی ابلاغ و الصاق می‌گردد ومزایده در مورخه ۱۰ / ۳ / ۱۳۹۳ بدون وی برگزار شده و شریک وی که (موجر دستور تخلیه است) ملک موضوع مزایده را در خصوص سه دانگ آقای ب. الف. خ. پذیرفته و متعاقب آن به میزان مالکیت وی به آقای ب. ی الف. خ. انتقال اجرایی پیدا کرده است نظر به اینکه ابلاغهای انجام‌گرفته در نشانی که پس از صدور دستور تخلیه از تصرف آقای ب. الف. خ. خارج‌شده فاقد مجوز قانونی بوده وموجب محرومیت وی از حقوق قانونی گردیده است لذا به نظر دادگاه اقدامات انجام‌گرفته قانونی نبوده مستندا به مواد ۷۵ - ۱۱۰ قانون اجرای احکام مدنی و ۱۹۸ - ۵۱۵ - ۵۱۹ قانون آئین دادرسی مدنی حکم به ابطال مزایده مورخه ۱۰ / ۳ / ۱۳۹۳ واقدامات بعدی و سند اجرایی شماره … مورخ ۲۲ / ۵ / ۱۳۹۳ دفتر خانه شماره ۱۱ شهریار و تجدید ابلاغ نظریه کارشناسی و مزایده مطابق مقررات اجرای احکام مدنی و محکومیت خوانده به پرداخت مبلغ ۰۰۰ / ۳۹۶ / ۳ ریال بابت هزینه دادرسی و حق‌الوکاله وکیل در حق خواهان صادر و اعلام می‌گردد رای صادره ظرف بیست روز پس از ابلاغ قابل تجدیدنظرخواهی در دادگاه محترم تجدیدنظر استان تهران می‌باشد. 
. 
رئیس شعبه سوم حقوقی دادگاه عمومی شهریار - ابراهیمی آزاد. رأی دادگاه تجدیدنظر استان. تجدیدنظرخواهی ش. الف. خ. با وکالت م. م. و ح. و. نسبت به دادنامه شماره ۱۱۰۰ مورخ ۹۴ / ۸ / ۳۰ صادره از شعبه ۳ دادگاه عمومی حقوقی شهریار که به موجب آن حکم بر ابطال مزایده مورخ ۹۳ / ۳ / ۱۰ و سند اجرائی شماره … مورخ ۹۳ / ۵ / ۲۲ دفترخانه شماره ۱۱ شهریار و تجدید ابلاغ نظریه کارشناسی و مزایده مطابق مقررات اجرای احکام مدنی و خسارات دادرسی با استدلال و استنباط صحیح اصدار و با ملاحظه پرونده اجرائی توسط این دادگاه اعتراض موثری اقامه نشده است لذا تجدیدنظرخواهی وارد نمی‌باشد. زیرا دادنامه تجدیدنظرخواسته بر اساس محتویات پرونده و دلایل و مدارک ابرازی صحیحا و مطابق مقررات قانونی و خالی از هر گونه اشکال صادر شده و تجدیدنظر خواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه را ایجاب کند ابراز ننموده و لایحه اعتراضیه متضمن جهت موجه نیست و تجدیدنظرخواهی با هیچیک از شقوق ماده ۳۴۸ قانون آیین دادرسی مدنی مطابقت ندارد لذا دادگاه ادعای تجدیدنظرخواه را وارد و محمول بر صحت تشخیص نداده دادنامه مورد اعتراض را منطبق با مقررات و اصول دادرسی می‌داند مستندا به ماده ۳۵۸ قانون آیین دادرسی مدنی ضمن رد درخواست تجدیدنظرخواهی دادنامه تجدیدنظر خواسته را عینا تایید می‌نماید. رأی صادره قطعی است. 
. 
رئیس شعبه ۵۱ دادگاه تجدیدنظر استان تهران - مستشار دادگاه
. 
سید سعید میر حسینی - محمد ترابی
. 
. 
<#>
. رأی دادگاه بدوی. در خصوص دادخواست ک. پودلاوند با وکالت ۱ - ح. ح. ۲ - م. ی. ب. به طرفیت ۱ - ر. الف. ه. د. ۲ - ح. ۳ - محمد حسنی ۴ - غلام حسنی ۵ - امیر ۶ - ل. ۷ - الف. ۸ - م. شهرت همجگی ص. الف. به خواسته الزام به اخذ پایان کار، صورت مجلس تفکیکی مفاصا حساب از ادارات دولتی، فک رهن و الزام به تنظیم سند رسمی پلاک ثبتی ۶۸۱ از ۱۲۵، دادگاه باعنایت به اینکه حسب پاسخ استعلام واصله از بانک مسکن، ملک در قبال ۳ / ۳۹۳ / ۲۷۹ / ۶۴۶ ریال در رهن بانک مذکور می‌باشد و خواهان در دادخواست خود بانک مسکن را به عنوان مرتهن طرف دعوی قرار داده است و در حقیقت برابر قانون طرح دعوی نکرده لذا مستندا به ماده ۲ قانون آئین دادرسی مدنی قرار عدم استماع دعوی صادرو اعلام می‌دارد. قرار صادره ظرف ۲۰ روز پس از ابلاغ قابل تجدید نظر خواهی در دادگاه تجدید نظر استان تهران است. 
. 
رئیس شعبه ۲۰۹ دادگاه عمومی حقوقی تهران -مرتضی بیات. رأی دادگاه تجدیدنظر استان. در خصوص تجدید نظر خواهی آقای ک. پ. با وکالت آقای ح. ح. و م. ی. ب. بطرفیت ۱. ر. الف. ۲. ح. شهرت هردو ه. د. ۳. م. ح. ۴. الف. ۵. امیر ۶. ل. ۷. م. ۸. ح. ۹. غ. ح. شهرت همگی ص. الف. نسبت به دادنامه شماره ۳۹۲ مورخه ۹۴ / ۶ / ۲ صادره از شعبه ۲۰۹ دادگاه عمومی حقوقی تهران که بموجب آن قرار رد دعوی تجدیدنظر خواه بخواسته الزام به اخذ پایانکار وصورت مجلس تفکیکی وفک رهن وتنظیم سند رسمی صادر گردیده است از بررسی محتویات پرونده اعتراض وارد است زیرا درقرار داد تنظیمی فروشنده متعهد به فک رهن وتنظیم سند رسمی صادر گردیده است شده وموضوع ارتباطی به بانک نداشته وحضور بانک دردعوی مطروحه ضرورت نداشته ومورد صدور حکم بوده نه قرار لذا به تجویز ماده ۳۵۳ قانون آئین دادرسی مدنی دادنامه تجدیدنظر خواسته نقض وپرونده جهت رسیدگی ماهوی به دادگاه صادر کننده قرار اعاده می‌گردد. 
. 
شعبه ۳۵ دادگاه تجدیدنظراستان تهران - رئیس و مستشار
. 
رسول محمدی- مسعود اقتصادی
. 
. 
<#>
. رأی دادگاه بدوی. درخصوص دادخواست تقدیمی خواهان خانم ص. پ. ک. فرزند ق. به طرفیت خوانده آقای ح. الف. الف. ن. فرزند ک. با وکالت خانم ر. ت. خ. دائربرپرداخت نفقه گذشته به شرح دادخواست تقدیمی، باتوجه به مجموع اوراق ومحتویات پرونده، استماع اظهارات خواهان ودفاعیات خوانده وملاحظه لوایح تقدیمی، نظربه اینکه شرط وجوب نفقه زوجه تمکین اوازشوهرش می‌باشدووظیفه تمکین زوجه نسبت به زوج امری حادث است وهمچنین نظربه اینکه مشهورفقهاشرط وجوب نفقه راتمکین کامل زوجه دانسته‌اند (مسالک الافهام -حدیث نفقات وشرایع الاسلام درمتن جواهرالکلام) ونظربه اینکه زوجه (خواهان) گذشته ازرابطه زوجیت، تمکین حال خودرانیزبایدبه اثبات می‌رسانده حال آنکه مشارالیها ازتاریخ مفارقت طولانی بازوج اقدامی برای بازگشت به زندگی ازجمله عدم الزام زوج به تهیه مسکن مستقل راتقاضا ننموده تااماره‌ای بر تمایل برتمکین تلقی گردد ودلیلی که حکایت ازتمکین زوجه اززوج باشدارائه نگردیده بنابراین بنظرمیرسدزوجه استحقاق دریافت نفقه گذشته مطالبه شده راشرعا وقانونانداشته باشد فلذادادگاه به استنادماده ۱۹۷ قانون آیین دادرسی مدنی وماده ۱۲۵۷ قانون مدنی حکم به رددعوی مطروحه راصادرواعلام می‌نماید. رای صادره حضوری وظرف مدت بیست روزپس ازابلاغ قابل تجدیدنظرخواهی درمحاکم تجدیدنظراستان تهران می‌باشد. 
. 
رئیس شعبه ۲۴۱ دادگاه عمومی حقوقی تهران- امیرحسین مقدم. رأی دادگاه تجدیدنظر استان. تجدیدنظرخواهی خانم ص. پور نصر کماچالی از دادنامه شماره ۱۹۸۱ مورخه ۹۴ / ۱۰ / ۲۸ شعبه محترم ۲۴۱ دادگاه خانواده تهران که بموجب آن در خصوص دعوی مطروحه ایشان بطرفیت آقای حاج احمد آقا الف. ن. با وکالت خانم ر. ت. خ. خانی بخواسته مطالبه نفقه پرونده کلاسه ۱۳۰۷ / ۹۴ / ۲۴۱ رأی بر رد دعوی تصدیر گردیده وارد زیرا در باب مطالبه نفقه زوجه اصل بر استحقاق زوجه بوده مگر نشوزش در محکمه صالح احراز شود و اقتضای زوجیت پرداخت نفقه از سوی زوج به زوجه است و مادامیکه نشوز وی محرز نشود این اصل جاری است و اثبات نشوز زوجه بازوج است و استدلال دادگاه محترم کاملا " به عکس قواعد فقیه و حقوقیه است بنابه مراتب دادگاه ضمن وارد دانستن اعتراض و اینکه دادنامه معترض عنه بر خلاف مبانی حقوقی و مدنی صادر شده با استناد بصدر ماده ۳۵۸ قانون آیین دادرسی دادگاه‌های عمومی و انقلاب مصوب ۷۹ / ۱ / ۲۱ در امور مدنی آنرا نقض و حکم به محکومیت تجدیدتظرخوانده به پرداخت نفقه درخواستی ازتاریخ ۹۲ / ۶ / ۲۵ لغایت ۹۴ / ۱۰ / ۲۸ از قرار ماهی یک‌میلیون ریال در حق همسرش صادر و اعلام می‌دارد. رای دادگاه بموجب ماده ۳۶۵ همین قانون قطعی است
. 
شعبه ۶۴ دادگاه تجدیدنظراستان تهران - رئیس و مستشار و مستشار
. 
محمد حیدرری- علی نجفی سوادرودباری- غلامرضا نحوی
. 
. 
<#>
. رأی دادگاه بدوی. در خصوص دادخواست تقدیمی خانم س. م. خ. به طرفیت آقای ه. س. به خواسته الزام به پرداخت دین به مبلغ ۵۰۰۰۰۰۰۰۰ ریال به استنادقراردادشماره ۲۲۴ وقراردادمورخ ۹۰ / ۲ / ۲۰ ورسیدمورخ ۹۰ / ۸ / ۲۰ ودادنامه شماره ۲۴۰۳ نظر به اینکه مستندات مذکور بر اشتغال ذمه خوانده به میزان خواسته دلالت داشته و نامبرده در جلسه دادگاه حاضر نشده و دلیلی بر پرداخت دین وبرائت ذمه خود ارائه ننموده است بنابراین دادگاه با استصحاب بقاء دین استحقاق خواهان را بر مطالبه خواسته ثابت تشخیص و با استناد به مواد ۱۹۸ و ۵۱۵ و ۵۲۲ قانون آیین دادرسی مدنی حکم به محکومیت خوانده به پرداخت مبلغ ۵۰۰۰۰۰۰۰۰ ریال بعلاوه خسارت تاخیروتادیه ازتاریخ تقدیم دادخواست ونیزخسارات دادرسی در حق خواهان صادر و اعلام می‌نماید. رای دادگاه حضوری ظرف مهلت ۲۰ روز از تاریخ ابلاغ قابل تجدید نظر خواهی در دادگاه تجدید نظر استان تهران می‌باشد. 
. 
رئیس شعبه دوم دادگاه حقوقی دادگستری شهرستان قدس-محمد انصاری فرد. رأی دادگاه تجدیدنظر استان. در خصوص تجدید نظر خواهی آقای ه. س. بطرفیت خانم س. م. خ. نسبت به دادنامه شماره ۸۷۶ مورخ ۹۴ / ۶ / ۱۷ صادره از شعبه دوم دادگاه عمومی حقوقی شهرستان قدس که به موجب آن حکم بر محکومیت تجدیدنظر خواه بپرداخت مبلغ ۵۰۰ میلیون ریال بعلاوه خسارت تاخیر تادیه از تاریخ تقدیم دادخواست وهزینه دادرسی صادر گردیده است از بررسی محتویات پرونده اعتراض تجدیدنظر خواه از به جهت قید شده درلایحه اعتراضیه بلکه از جهت دیگر وارد ودادنامه تجدیدنظر خواسته مخدوش ومقتضی نقض است زیرا تجدیدنظر خواه بعد از تنظیم قرار دادمشارکت در ساخت با آقای رحیمی نصف سهم خود را به تجدیدنظر خوانده واگذار وتجدیدنظرخوانده شریک او محسوب وبرابر مقررات قانونی دعوی مطالبه سهم الشرکه فرع بر فسخ یا اقاله یا ابطال قرار داد مشارکت بوده که درمانحن فیه تجدیدنظر خوانده مدرک ودلیلی بر بی اعتباری قرارداد ارائه نداده بنابراین دعوی تجدیدنظر خوانده به کیفیت مطروحه قابلیت استماع نداشته لذا به تجویز ماده ۳۵۸ قانون ائین دادرسی مدنی دادنامه تجدیدنظر خواسته نقض وبه استناد ماده ۲ قانون مورد اشاره قراررد دعوی خواهان بدوی (تجدیدنظر خوانده) صادر واعلام می‌گردد رای صادره قطعی است. 
. 
شعبه ۳۵ دادگاه تجدیدنظراستان تهران - رئیس و مستشار و مستشار
. 
رسول محمدی - احمدرضا حسین خانی- مسعود اقتصادی
. 
. 
<#>
. رأی دادگاه بدوی. در خصوص دادخواست شرکت تهران گردش بمدیریت عاملی علیرضا جمشیدیان بطرفیت خواندگان بانک مهر اقتصاد بمدیریت عاملی غلامحسین تقی نتاج ملک شاهی با وکالت ق. ک. وکیل رسمی دادگستری و معاونت نیروی انسانی سپاه اداره ایثارگران و معاونت اعتبارات و تجهیز منابع بانک مهر اقتصاد و بخواسته مطالبه وجه مبلغ سیزده میلیارد و هشتصد میلیون ریال با احتساب خسارات دادرسی و تاخیرتادیه با توجه بشرح دادخواست و اینکه ملاک و معیار پذیرش خواسته حق می‌باشد و در مانحن فیه با توجه به اقدامات انجام‌گرفته و برفرض ایراد شکلی گرفته‌شده چون منتسب به فعل خواهان نبوده حسب گواهی و نامه اعلام‌شده از دفتر خدمات ناشی از اشتباه عوامل خدمات قضائی بوده و این اشتباه نبایستی موجب تضیح حقوق افراد و اشخاص حقیقی یا حقوقی گردد نظر باینکه رد دعوی خواهان در واقع به علت ایراد شکلی بوده که ناشی از اقدام دفتر خدمات می‌باشد که ارتباطی به خواهان ندارد و نظر به اینکه برابر مقررات قانونی و شرعی مبنی بر احراز حق است و دادگاه حق خواهان را احراز نموده و ایراد شکلی بنا به نامه مرکز آمار و فن‌آوری قوه قضائیه که یک مرکز رسمی قوه قضائیه می‌باشد و اعلام داشته که گواهی دفتر خدمات و همکاری شعبه که در این موارد معمولا اصلاح انجام می‌گیرد در سامانه، سی‌ام اس، این اصلاحات انجام‌شده است و با توجه به این‌که آنچه در سامانه انجام‌شده و بر اساس آن دادنامه صادر گشته است ملاک عمل می‌باشد و پس از ارسال دادخواست و ثبت در شعبه امکان ویرایش دادخواست به هیچ عنوان وجود ندارد دادگاه با توجه باینکه این عمل دفتر خدمات قضائی نه منتسب به فعل خواهان است و نه خواهان پاسخگوی اشتباه دیگران می‌باشد و خواهان طبق مقررات قانونی بنحو صحیح اقامه دعوی نموده‌اند و هرگونه اقدامی بر خلاف اقدامات قانونی خواهان نتیجه‌ای بجز تضیح حقوق اشخاص را ندارد که این مهم نه هدف دستگاه قضائی است و نه هدف قضات محترم دادگاه می‌باشد لذا دادگاه با توجه به نامه مرکز آمار و فناوری اطلاعات بشماره ۹۰۰۰ / ۱۲۷۷۸ / ۵۵۰ مورخه ۹۴ / ۱۰ / ۲۰ و با بررسی پرونده جهت عدم تضیح حقوق اشخاص و عدم اطاله دادرسی با بررسی پرونده و انجام جلسات دادرسی که در پرونده صورت گرفته است و برابر قرارداد شماره ۱۱۱ مورخ ۹۱ / ۵ / ۴ و الحاقی قرارداد بشماره ۱۱۲ مورخ ۹۱ / ۱۰ / ۳۰ تعهداتی را در ۱۴ بند بین طرفین در قرارداد عنوان‌شده که به تمامی آن ۱۴ بند عمل نشده است و با توجه به تاییدیه خواندگان ردیف دوم و سوم پرونده یعنی معاونت نیروی انسانی سپاه اداره ایثارگران و معاونت اعتبارات و تجهیز منابع طی نامه‌ای اعلام داشته که با توجه به اتمام قرارداد مذکور و انجام کلیه تعهدات از سوی شرکت تهران گردش بعنوان طرف دوم قرارداد به اطلاع می‌رساند این اداره بعنوان یکی از ناظرین قرارداد منعی جهت پرداخت الباقی مبلغ قرارداد و تسویه حساب کامل با شرکت تهران گردش را نداشته لذا نسبت به تسویه حساب قرارداد دستورات لازم را مبذول فرمائید در مورخه ۹۲ / ۷ / ۲۸ و تقاضایی اجابت خواسته را درخواست نمودند و با توجه به اظهارات و دفاعیات طرفین و ملاحظه مدارک و اصول و مستندات ابرازی طرفین وبا توجه به دفاعیات غیر موثر خواندگان اولا نسبت به مستندات ابرازی خواهان که از هرگونه تعرض از ناحیه خواندگان مصون مانده است و نظر به گزارش مکتوب از ناحیه معاونت اعتبارات بانک خوانده ردیف سوم که خطاب به مدیرعامل بانک مهر اقتصاد و تاییدیه خوانده ردیف اول بانک مهر اقتصاد نوین به تکمیل فرایند و انجام قرارداد از ناحیه شرکت تهران گردش به مدیریت عاملی علیرضا جمشیدیان خواهان پرونده و دفاعیات غیر موجه خواندگان و ثانیا بموجب اصول مسلم حقوقی و قواعد فقهی انکار و تکذیب پس از اقرار مسموع نبوده و هیچ انکار و تردید و جعل نسبت به اصول و مستندات ابرازی از سوی خواهان از طرف خواندگان صورت نگرفته تا در راستای اصالت اسناد و مستندات مراتب به کارشناسی ارجاع شود لذا دادگاه با توجه به مراتب فوق دعوی خواهان را موجه تشخیص داده و باستناد ماده ۱۹۸ و ۵۱۵ و ۵۱۹ قانون آیین دادرسی مدنی و ماده ۲۱۹ و ۲۲۰ قانون مدنی خوانده ردیف اول (بانک مهر اقتصاد) بپرداخت مبلغ سیزده میلیارد و هشتصد میلیون ریال از بابت اصل خواسته و پرداخت هزینه دادرسی طبق تعرفه قانونی و پرداخت خسارت تاخیرتادیه از تاریخ تقدیم دادخواست تا وصول آن بر اساس شاخص بانک مرکزی در حق خواهان محکوم می‌نماید و در خصوص خواندگان ردیف دوم و سوم با توجه باینکه صرفا ناظر بر قرارداد بوده‌اند و تعهدی نسبت به خواهان در قرارداد عنوان نشده است دادگاه دعوی خواهان متوجه آنان نمی‌داند و باستناد بند ۴ ماده ۸۴ قانون آیین دادرسی مدنی قرار رد دعوی را صادر و اعلام می‌نماید. رای صادره حضوری و ظرف بیست روز پس از ابلاغ قابل تجدیدنظر در دادگاه‌های تجدیدنظر استان تهران می‌باشد. 
. 
رئیس دادگاه شعبه ۱۱۷ حقوقی تهران - رمضان حسینی سعیداوی. رأی دادگاه تجدیدنظر استان. تجدیدنظرخواهی ق. ک. و ک. س. به وکالت از بانک مهر اقتصاد به طرفیت شرکت با مسئولیت محدود تهران گردش نسبت به دادنامه شماره ۱۳۹۵ - ۹۴ / ۱۰ / ۲۲ صادره از شعبه ۱۱۷ دادگاه عمومی حقوقی تهران که به موجب آن حکم بر محکومیت بانک تجدیدنظرخواه به پرداخت مبلغ ۱۳ / ۸۰۰ / ۰۰۰ / ۰۰۰ ریال بابت اصل خواسته به همراه خسارت تاخیر تادیه از تاریخ تقدیم دادخواست و هزینه دادرسی در حق شرکت تجدیدنظرخوانده صادر و اعلام گردیده وارد و محمول بر صحت بوده و بر استدلال و استنباط محکمه نخستین خدشه و اشکال قانونی وارد است. زیرا محتویات پرونده محاکماتی حکایت از آن دارد که دادخواست اولیه مبنای رسیدگی دارای تاریخ ۹۳ / ۴ / ۱۷ از سوی شخص حقیقی بنام علیرضا جمشیدیان به عنوان خواهان و به طرفیت غلامحسین تقی نتاج ملک شاهی و ابوال ق. شریفی و حمیدرضا نجف پور کردی به عنوان خوانده تنظیم و تقدیم گردیده، در این دادخواست خواهان و خواندگان همگی شخص حقیقی بوده و دعوایی از سوی شرکت تهران گردش به عنوان شخص حقوقی و علیه بانک مهر اقتصاد که آنهم شخص حقوقی هست طرح و اقامه نشده، این دادخواست به همین شکل به شعبه ۱۱۷ ارجاع و در جریان رسیدگی قرار گرفته، با توجه به استقلال شخصیت حقوقی اشخاص حقوقی از شخصیت حقیقی مدیران خویش و متفاوت بودن اموال و دارایی و مسولیت آنها، دادخواست اصلی به توسط علیرضا جمشیدیان تنظیم و دعوای مطروحه از ناحیه ایشان اقامه شده، اگر چه نامبرده سمت مدیرت شرکت تهران گردش را دارا بوده، دعوا اصالتا اقامه گردیده و خواندگان نیز اشخاص حقیقی بوده و طبیعتا محکمه بدوی مکلف بوده در محدوده دادخواست تقدیمی رسیدگی و انشاء رای نماید و محکومیت شخص حقوقی به پرداخت مبلغ خواسته در وجه شخص حقوقی دیگر بدون اینکه هیچکدام جزء اصحاب دعوا بوده باشند با اصول پذیرفته‌شده دادرسی منطبق نیست، این محکمه بشرح دادنامه قطعی شماره ۹۸۹ مورخ ۹۴ / ۸ / ۲۴ به طور مفصل و دقیق به موضوع پرداخته و با نقض دادنامه شماره ۳۲۸ - ۹۴ / ۳ / ۳۰ صادره از شعبه ۱۱۷ محکمه حقوقی تهران که در خارج از دادخواست صادر شده، پرونده را برای ادامه رسیدگی در محدوده دادخواست تقدیمی به دادگاه نخستین عودت داده، لیکن دادگاه بدوی بدون در نظر گرفتن دادنامه قطعی یاد شده فوق‌الذکر، مجددا در خارج از دادخواست اصلی رسیدگی و انشاء رای نموده که صحیح نیست و منطبق بر مقررات و اصول دادرسی نمی‌باشد. اعلام مدیر دفتر خدمات الکترونیک قضائی بشرح نامه شماره ۸۰۹ - ۹۳ / ۴ / ۳۱ که به شماره ۹۱۱ - ۹۳ / ۵ / ۱ ثبت دفتر دادگاه شده و حدود پانزده روز بعد از تقدیم دادخواست اصلی و اقامه دعوای نخستین مطرح‌شده و متضمن اصلاح اسامی خواهان و خواندگان هست و بشرح آن اصحاب دعوا همگی شخص حقوقی اعلام‌شده‌اند، ضمن اینکه این اقدام، اصلاح نبوده و اسامی اصحاب دعوا و شخصیت آنها به کلی تغییر یافته و قابل تطبیق با عنوان اصلاح نمی‌باشد، اساسا صحیح نبوده و فاقد مبنای حقوقی و قانونی می‌باشد. در مقررات آئین دادرسی مدنی، تغییر نام خواهان یا خوانده پیش‌بینی نگردیده و چنانچه خواهان حضور شخص دیگری را در دادرسی لازم می‌داند، صرفا باید با استفاده از مقررات ماده ۱۳۵ قانون آئین دادرسی مدنی و به وسیله تقدیم دادخواست جلب ثالث اقدام کند. حق تغییرنام اصحاب دعوا برای شخص خواهان وجود نداشته و طبیعتا برای دفتر خدمات الکترونیک قضائی که صرفا امر پذیرش دادخواست و تایپ و ارسال آن را برعهده دارد وجود ندارد. نامه شماره ۹۰۰۰ / ۱۲۷۷۸ / ۵۵۰ - ۹۴ / ۱۰ / ۲۰ مدیر کل خدمات الکترونیک قضائی نیز موید این مهم است که دادخواست اصلی خواهان به صورتی که در بالا ذکر شد تنظیم‌شده «پس از ارسال دادخواست، و ثبت در شعبه، امکان ویرایش دادخواست به هیچ وجه وجود ندارد.» ; نظریه شماره ۷ / ۹۴ / ۱۵۵۷ - ۹۴ / ۶ / ۱۶ اداره حقوقی قوه قضائیه نیز همانطور که در شرح آن آمده، مربوط به جایی است که مندرجات فرم تنظیم‌شده از جانب دفاتر خدمات قضائی با مندرجات دادخواست تهیه‌شده خواهان مغایر باشد که ضمن اینکه جنبه مشورتی دارد، خارج از شمول موضوع پرونده حاضر می‌باشد، در پرونده مانحن فیه، دادخواست اصلی مورخ ۹۳ / ۴ / ۱۷ از سوی شخص حقیقی به طرفیت اشخاص حقیقی تنظیم و ارجاع شده و بعدا حدود پانزده روز بعد دفتر خدمات الکترونیک قضائی اقدام به تغییر شخصیت اصحاب دعوا از حقیقی به حقوقی نموده و در نامه شماره ۸۰۹ - ۹۳ / ۴ / ۳۱ صراحتا اعلام کرده که «لذا اشخاص حقیقی به اشخاص حقوقی در ردیف خواهان و خواندگان تغییر یافته که بدینوسیله اشتباه پیش‌آمده اصلاح می‌شود.» ; و دادخواستی دیگر توسط خواهان تهیه نشده و در پرونده وجود ندارد که مشمول عنوان نظریه اداره حقوقی قوه قضائیه گردد. در نتیجه و بنابراین دادنامه تجدیدنظرخواسته در محدوده دادخواست مورخ ۹۳ / ۴ / ۱۷ و راجع به اصحاب دعوای مندرج در آن دادخواست که جملگی شخص حقیقی هستند، صادر نگردیده و در مورد دادخواست مذکور نفیا یا اثباتا هیج اظهار عقیده‌ای نشده است. دادگاه ادعای تجدیدنظرخواه را وارد و محمول بر صحت می‌داند، مستندا به مواد ۳۵۸ و ۳۵۹ قانون آئین دادرسی مدنی و توجه به مواد ۲ و ۴۸ و ۴۹ و ۵۱ و ۱۳۵ همان قانون، دادنامه تجدیدنظرخواسته شماره ۱۳۹۵ - ۹۴ / ۱۰ / ۲۲ را نقض و پرونده برای ادامه رسیدگی در محدوده دادخواست مورخ ۹۳ / ۴ / ۱۷ به محکمه بدوی عودت می‌شود. توضیحا اینکه در اجرای بخش اخیر ماده ۳۵۹ قانون مرقوم، تمام دادنامه تجدیدنظرخواسته نقض شده و راجع به اشخاص که مشمول رای بدوی بوده و تجدیدنظرخواهی نکرده‌اند نیز تسری دارد. رای صادره قطعی است. 
. 
شعبه ۱۰ دادگاه تجدیدنظر استان تهران - رئیس و مستشار
. 
محمد حسن امی - امیر حسین رمضان زاده
. 
. 
<#>
. رأی دادگاه بدوی. در خصوص دادخواست آقای علی غ. به طرفیت آقای علی ل. به خواسته الزام خوانده به انتقال سند رسمی و مالکیت یک دستگاه خودرو سواری پژو ۲۰۶ به شماره پلاک ۲۹۳ ه ۹۹ ایران ۷۷ نظر به اینکه حسب مستندات ارائه‌شده توسط خواهان، نامبرده با آقای مجید مشهدی معامله نموده لیکن شخص اخیرالذکر طرف دعوی قرار نگرفته است و نظر به اینکه در چنین مواردی می‌باید کلیه ایادی ماقبل طرف دعوی واقع شوند لیکن در این پرونده اینچنین نشده است بنابراین دادگاه اقامه دعوی به کیفیت فعلی را صحیح ندانسته، مستندا به ماده ۲ قانون آیین دادرسی دادگاه‌های عمومی وانقلاب در امور مدنی قرار رد دعوی صادر و اعلام می‌نماید رای صادره ظرف مدت بیست روز پس از ابلاغ قابل تجدیدنظرخواهی نزد محاکم تجدیدنظر استان تهران می‌باشدبدیهی است دستور موقت صادره در پرونده ۹۴۰۴۰۱ مستندا به ماده ۳۲۲ قانون مذکور لغو می‌گردد. 
. 
دادرس علی‌البدل دادگاه عمومی فیروزکوه - سید مجتبی لطیفی رستمی. رأی دادگاه تجدیدنظر استان. در خصوص تجدید نظر خواهی آقای علی غ. بطرفیت آقای علی ل. نسبت به دادنامه شماره ۵۷۷ مورخ ۹۴ / ۶ / ۲۳ صادره از شعبه اول دادگاه عمومی حقوقی فیروزکوه که به موجب آن قرار رد دعوی تجدیدنظر خواه بخواسته الزام به تنظیم سند رسمی نسبت به یکدستگاه خودروی سواری پژو ۲۰۶ صادر گردیده است دادگاه با توجه به محتویات پرونده نظر به اینکه اعتراض وی درحدی نبوده که به رای صادره خللی وارد ونقض آنرا ایجاب نماید ورای مزبور موافق مندرجات پرونده وبا رعایت اصول وتشریفات دادرسی صادر وفاقد ایراد واشکال عمده بوده وموضوع مشمول هیچیک از جهات مندرج درماده ۳۴۸ قانون آئین دادرسی نمی‌باشد لذا به تجویز ذیل ماده ۳۵۳ قانون مورد اشاره ضمن رد تجدیدنظر خواهی دادنامه تجدیدنظر خواسته راتایید می‌نماید این رای قطعی است. 
. 
شعبه ۳۵ دادگاه تجدیدنظراستان تهران - مستشار و مستشار
. 
مسعود اقتصادی- رسول محمدی
. 
. 
<#>
. رأی دادگاه بدوی. درخصوص دادخواست تقدیمی خواهان‌ها آقایان ح. و ح. هردو به نام خانوادگی ا. ه. با وکالت آقای ح. ف. به طرفیت خواندگان به اسامی آقای ت. ج. و آستان قدس رضوی (سازمان موقوفات استان تهران) به خواسته مطالبه مبلغ ۱۵۰ / ۰۰۰ / ۰۰۰ ریال و الزام به تنظیم سند رسمی ملک مقوم به مبلغ ۵۱ / ۰۰۰ / ۰۰۰ ریال و مطالبه خسارت دادرسی و دادخواست تقابل آقای ت. ج. به طرفیت آقایان ح. و ح. هردو به نام خانوادگی الف. ه. الف. به خواسته الزام خواندگان به جبران خسارات وارده ناشی از عدم انجام تعهدات قراردادی و عدم رعایت مقررات ملی ساختمان و نقشه‌های اجرایی دراحداث بنا ورفع اشکال یاتخریب بنا باجلب نظرکارشناس، به این شرح که وکیل خواهان‌های دعوی اصلی اعلام نموده که به موجب قرارداد شماره ۷۴۳۲۳ - ۹۰ / ۷ / ۲۸ تنظیمی در دفتر املاک شهروند شش‌دانگ یک ملک با پلاک ثبتی … فرعی از … اصلی واقع دربخش ۱۱ تهران به مساحت ۹۸۰ متر جهت مشارکت درساخت تحویل موکلین شده و علی‌رغم توافق بعمل آمده که مقرربوده خوانده باحضور دردفترخانه نسبت به تنظیم ۲ / ۵ دانگ اعیانی پلاک فوق را طی سند رسمی درحق خواهان‌ها انتقال دهد لیکن به تعهد خود عمل نکرده لذا تقاضای صدورحکم به تنظیم سند را دارد و نظربه این‌که عدم انتقال سند موجب ورود خسارت شده لذا تقاضای جبران خسارات را دارد. خواهان تقابل نیز اعلام نموده که دراحداث بنا رعایت اصول فنی و مقررات ملی ساختمان بطور کامل نشده ضمن این‌که شکات فوق در ۹۲ / ۷ / ۲۴ تقدیم شده درحالیکه عدم خلاف درتاریخ ۹۲ / ۱۰ / ۳۰ اخذ گردیده است. در قرارداد تنظیمی جهت تنظیم سند یک فقره چک به مبلغ یک میلیارد تومان بابت تضمین داده‌شده است و خواسته تقابل چنین است که اگر ملک قابل ترمیم است ترمیم شود والا تخریب شود لذا با عنایت به مراتب فوق و مجموع اوراق ومحتویات پرونده اولا - درخصوص خواسته تقابل، نظر به این‌که خواسته مزبوربه نحو مرددبیان گردیده و فاقد وصف و شرط تنجیز می‌باشد لذا به هیات حاضر قابل اجابت نبوده قرارعدم استماع آن را صادر و اعلام می‌نماید. ثانیا درخصوص خواسته خواهان‌های اصلی نظر به این‌که مطابق قرارداد مشارکت درساخت مورخه ۹۰ / ۷ / ۲۸ سهم الشرکه طرف دوم (مجری طرح) به میزان ۱ / ۵ دانگ مشاع از پلاک ثبتی متنازع فیه مقررگردیده ونظر به این‌که گواهی عدم خلاف و پایان ساختمان به شماره ۱۲۰۵۳۰۰۱ - ۹۲ / ۲ / ۲۱ درپرونده ۱۰۰۴۹۶۴ دلالت بر احداث بنا و اتمام پروژه توسط سازندگان داردو نظر به اینکه خوانده دلیل و مدرکی مبنی بر عدم استحقاق خواهان‌ها یا اسقاط و زوال تعهد مزبورارائه نکرده و به اصالت اسنادابرازی از سوی آنان خدشه‌ای وارد ننموده است و نظر به این‌که مطابق پاسخ استعلام ثبتی به شماره ۷۳۲۹۲ - ۹۲ / ۱۱ / ۱ خوانده مالک شش‌دانگ اعیانی متنازع فیه می‌باشد. لذا دعوی مطروحه را ثابت دانسته مستندا به مواد ۱۰ و ۲۱۹ قانون مدنی ومواد *** و ۵۱۵ ق آ د م خوانده را به تنظیم سند رسمی نسبت به ۲ / ۵ دانگ مشاعی اعیانی پلاک ثبتی شماره … فرعی از … اصلی بخش ۱۱ تهران بالسویه درحق خواهان‌ها و نیز پرداخت مبلغ ۴ / ۱۰۳ / ۰۰۰ ریال بابت هزینه دادرسی و پرداخت حق‌الوکاله وکیل مطابق تعرفه قانونی درحق آنان صادرو اعلام می‌نماید. درخصوص خسارت وارده ناشی از عدم تنظیم سند، نظر به این‌که درمتن قرارداد درمورد خسارات و ضرورت جبران خسارت از این جهت توافقی بعمل نیامده است ونظر به این‌که خواهان‌ها دلیل و مدرکی مبنی بر اثبات ورود خسارت ارائه نکرده‌اند و نظر به این‌که یک فقره چک تضمینی بابت جبران خسارات احتمالی ناشی از این امر تحویل گردیده، لذا به لحاظ فقدان ادله اثباتی و عدم احراز صحت ادعای اخیر حکم به بطلان دعوی و بی حقی خواهان‌ها راصادرو اعلام می‌نماید. رای صادره حضوری بوده و ظرف ۲۰ روزازتاریخ ابلاغ قابل تجدیدنظر خواهی دردادگاه تجدیدنظر استان تهران می‌باشد. 
. 
رییس شعبه ۱۰۴ دادگاه عمومی حقوقی تهران - محمود بقال شیروان. رأی دادگاه تجدیدنظر استان. تجدیدنظرخواهی ت. ج. نسبت به دادنامه شماره ۲۴۸ مورخ ۹۴ / ۳ / ۲۶ صادره از شعبه ۱۰۴ دادگاه عمومی حقوقی تهران که به موجب آن حکم برمحکومیت تجدیدنظرخواه به تنظیم سند رسمی نسبت به ۲ / ۵ دانگ مشاعی اعیانی پلاک ثبتی … فرعی از … اصلی بخش ۱۱ تهران اصدار یافته و ایضا «در مورد دعوی تقابل تجدیدنظرخواه با خواسته الزام خواندگان به جبران خسارات وارده ناشی از عدم انجام تعهدات قرار دادی و عدم رعایت مقررات ملی ساختمان و نقشه‌های اجرائی در احداث بنا و رفع اشکال یا تخریب بنا با جلب نظر کارشناس بلحاظ منجز نبودن خواسته قرار عدم استماع دعوی صادر گردیده وارد نمی‌باشد و دادنامه تجدیدنظرخواسته در هردو قسمت منطبق بر مقررات و رعایت اصول دادرسی و با استنباط صحیح صادر شده و خدشه‌ای بر اعتبار آن وارد نیست، تجدیدنظرخواه در این مرحله از رسیدگی دلیل و مدرکی که نقض و بی اعتباری دادنامه را ایجاب نماید ابراز ننموده و لایحه اعتراضیه متضمن جهت موجهی نمی‌باشد بعلاوه اینکه ایراد تجدیدنظرخواه مبنی بر وجود شرط داوری وارد و موجه نمی‌باشد زیرا منظور مقنن از داور فرد طبیعی و شخص حقیقی می‌باشد و مشخصات داور نزد طرفین باید معلوم و معین باشد و مشاور املاک از چنین خصوصیتی بر خوردار نبوده، همچنین طرفین با اقامه دعوی در دادگاه تلویحا» از ارجاع امر به داوری عدول نموده‌اند و اقدام آنان دلالت ضمنی بر تراضی طرفین به اسقاط شرط داوری دارد از اینرو دادگاه ادعای تجدیدنظرخواه را وارد نمی‌داند، مستندا «بمواد ۳۵۸ و ۳۵۳ از قانون آیین دادرسی مدنی، ضمن رد در خواست تجدیدنظرخواهی، دادنامه تجدیدنظرخواسته را عینا» تایید می‌نماید. رأی صادره قطعی است. 
. 
رئیس شعبه ۵۱ دادگاه تجدیدنظر استان تهران - مستشار دادگاه
. 
سید سعید میر حسینی - محمد ترابی
. 
. 
<#>
. رأی دادگاه بدوی. درخصوص دعوی آقای ر. الف. ت. با وکالت آقای م. ی. به طرفیت سازمان پایانه‌های مسافربری به مطالبه خسارت (بهاء عادله روز ملک) باجلب نظر کارشناس و مطالبه خسارات دادرسی مقوم به ۰۰۰ / ۰۰۰ / ۵۱ ریال، باتوجه به محتویات پرونده، بالحاظ اینکه منظور از خسارت، بهاء عادله روز ملک بیان گردیده، صرف‌نظر از ماهیت قضیه، با توجه به اینکه رسیدگی به دعوی مطروحه و پرداخت بهاء ملک در مانحن فیه، فرع بر احراز صحت اقدام خوانده در تملک موضوع لایحه قانونی نحوه خرید و تملک اراضی و املاک برای اجراء برنامه‌های عمومی، عمرانی و نظامی دولت و ماده واحده قانون نحوه تقویم ابنیه، املاک و اراضی مورد نیاز شهرداری‌ها، مآلا استحقاق آن است و احراز آن با دیوان عدالت اداری است، با لحاظ اینکه دلیل احراز ارائه نشده است و خواهان مدعی تصرف ملک بدون رعایت تشریفات قانونی توسط خوانده است، چه زیرا ممکن است صحت تملک احراز نشده، خواهان مستحق طرح دعوی خلع ید و غیر آن گردد مضافا صرف مطالبه بهاء ملک و حتی پذیرش و رضایت خواهان درمانحن فیه، دلیل بر صحت تملک نیست، دعوی به نحو مطروحه قابلیت استماع را نداشته، با استناد به ماده ۲ قانون آئین دادرسی مدنی قرارعدم استماع دعوی صادر می‌گردد. قرار صادره قابل تجدیدنظر خواهی در محاکم محترم تجدیدنظر استان تهران می‌باشد. 
. 
رئیس شعبه ۲۱۴ دادگاه عمومی تهران - سید هادی تیموری. رأی دادگاه تجدیدنظر استان. در خصوص تجدید نظر خواهی آقای ر. الف. ت. با وکالت آقای م. ی. بطرفیت سازمان پایانه‌های مسافربری نسبت به دادنامه شماره ۶۳۰ مورخ ۹۴ / ۶ / ۲۸ صادره از شعبه ۲۱۴ دادگاه عمومی حقوقی تهران که به موجب آن قرار رد دعوی تجدیدنظر خواه بخواسته مطالبه بهاء عادله روز ملک با جلب نظرکارشناس صادر گردیده است از بررسی محتویات پرونده اعتراض وارد است زیرا خواسته تجدیدنظر خواه دردادخواست تقدیمی مطالبه قیمت عادله روز ملک بوده که با توجه به صلاحیت عام دادگستری ورویه قضایی موجود دردعوی مطالبه قیمت روز نیازی به مراجعه به دیوان عدالت اداری نبوده درنتیجه صدور قرار رد دعوی وجاهت نداشته لذا به تجویز ماده ۳۵۳ قانون آئین دادرسی مدنی دادنامه تجدیدنظر خواسته نقض وپرونده جهت رسیدگی ماهوی به دادگاه صادر کننده قرار اعاده گردد رای صادره قطعی است. 
. 
شعبه ۳۵ دادگاه تجدیدنظراستان تهران - مستشار و مستشار
. 
مسعود اقتصادی- رسول محمدی
. 
. 
<#>
. رأی دادگاه بدوی. شماره پرونده: ۹۴۰۹۹۸۲۱۶۴۶۰۰۶۸۳ شماره دادنامه: ۹۵۰۹۹۷۲۱۶۴۶۰۰۲۰۳ تاریخ: ۱۳۹۵ / ۰۳ / ۱۲. 
رای دادگاه. 
در خصوص دعوی آقای ع. ش. فرزند ف. با وکالت آقای م. س. بطرفیت آقای م. آذری نیارق فرزند آقامعلی با وکالت آقای ع. د. بخواسته تقاضای رسیدگی و صدور حکم محکومیت خوانده به پرداخت اجرت‌المثل ایام تصرف دو دستگاه آپارتمان موضوع مبایعه نامه‌های شماره ۱۸۱۹۹۲ - ۱۸۱۹۹۳ مورخ ۸۷ / ۳ / ۳۱ از پلاک ثبتی ۱۱۸ / ۲۰۸۹۲ بخش ۱۱ تهران، قطعات سوم و چهارم به نشانی تهران، پونک، بلوار عدل، خیابان شهید علی‌قلی نژاد، پلاک ۷۴ قدیم از تاریخ ۸۷ / ۵ / ۳۰ لغایت ۱۳۹۱ / ۱۲ / ۱۴ با جلب نظر کارشناس و احتساب خسارت تاخیر تادیه آن تا زمان اجرای حکم فعلا مقوم به ۲ / ۰۰۰ / ۰۰۰ / ۰۰۰ ریال به انضمام کلیه خسارت‌های دادرسی - هزینه‌های دادرسی - حق‌الوکاله وکیل، هزینه کارشناسی، با عنایت به مفاد دادخواست تقدیمی و مستندات دعوی، نظر به اینکه شعبه هشتم دادگاه تجدیدنظر استان تهران بموجب دادنامه شماره ۹۵۰۹۹۷۰۲۲۰۸۰۰۰۳۵ - ۱۳۹۵ / ۱ / ۲۴ قرار عدم استماع دعوی سابق الصدور را نقض و پرونده امر را جهت ادامه رسیدگی ماهوی به این دادگاه اعاده نموده است. وبا توجه به اینکه عقود فقط متعاقدین را به اجرای تعهدی که در آن تصریح‌شده ملتزم می‌نماید و بدون وجود مبنای قراردادی و یا قانونی نمی‌توان وقوع تعهد دیگری را بر ایشان تحمیل کرد و در صورت تعهد شخصی به انجام کاری، ایشان ملزم به انجام تعهد بوده و با تخلف از آن متعهد له مستحق وجه التزام مقرر می‌باشد و متعهد را نمی‌توان مجبور نمود که چیز دیگری به غیر از آنچه موضوع تعهد است ایفا نماید. و با التفات به اینکه طرفین در خصوص میزان خسارت ناشی از تاخیر انجام تعهد بشرح مذکور در بند ۵ - ۶ مبایعه نامه‌های فیمابین توافق نموده‌اند، دیگر خواسته مذکور که نوعی از خسارت است موردی نخواهد داشت و حقی برای متعهد له بجز وجه التزام مقرر نخواهد بود و با عنایت به اینکه ادعای خواهان مغایر با مدلول صریح و جهت مندرج در بندهای مذکور بوده و با مصرحات و تعهدات ناشی از قرارداد فیمابین و قصد و اراده آنها و کیفیت مراضات و توافق طرفین منافات دارد، دعوی مطروحه را بنظر ثابت تشخیص نداده، لهذا بنا به مراتب فوق به استناد مواد ۱۰، ۲۱۹، ۲۲۱، ۲۲۶، ۲۳۰، ۱۲۵۷ و ۱۳۰۱ قانون مدنی و مواد ۱۹۷ و ۳۰۳ قانون آئین دادرسی مدنی دادگاه‌های عمومی و انقلاب حکم بر بطلان دعوی خواهان را صادرو اعلام می‌نماید. رای صادره ظرف بیست روز پس از ابلاغ قابل تجدیدنظر خواهی در دادگاه محترم تجدیدنظر استان تهران می‌باشد.. 
رئیس شعبه ۲۲۱ دادگاه عمومی حقوقی تهران - ربیع احمد وند. رأی دادگاه تجدیدنظر استان. شماره پرونده: ۹۴۰۹۹۸۲۱۶۴۶۰۰۶۸۳ شماره دادنامه: ۹۵۰۹۹۷۰۲۲۰۸۰۱۳۹۲ تاریخ: ۱۳۹۵ / ۱۰ / ۰۶. 
رأی دادگاه. 
در خصوص تجدیدنظر خواهی آقای ع. ش. به طرفیت آقای م. آذری نیارق نسبت به دادنامه‌ی شماره‌ی ۹۵۰۲۰۳ مورخ ۱۳۹۵ / ۳ / ۱۲ صادره از شعبه‌ی ۲۲۱ دادگاه عمومی حقوقی تهران که به موجب آن حکم به بطلان دعوی نخستین تجدیدنظر خواه مبنی بر مطالبه اجرت‌المثل ایام تصرف دو دستگاه آپارتمان موضوع مبایعه نامه‌های شماره ۱۸۱۹۹۲ - ۱۸۱۹۹۳ مورخ ۸۷ / ۳ / ۳۱ از پلاک ثبتی ۱۱۸ / ۲۰۸۹۲ بخش ۱۱ تهران به قطعات سوم و چهارم از تاریخ ۸۷ / ۵ / ۳۰ لغایت ۱۳۹۱ / ۱۲ / ۱۴ با جلب نظر کارشناس با احتساب خسارات دادرسی اعم از تأخیر تأدیه، هزینه دادرسی، هزینه کارشناسی و حق‌الوکاله وکیل، اصدار یافته است. نظر به دادخواست و لایحه تجدیدنظر خواهی و با عنایت به این‌که دادنامه‌ی تجدیدنظر خواسته از جهت رعایت تشریفات دادرسی و استنباط قضایی، فاقد منقصت قضایی است زیرا بر اساس بند ۵ - ۶ مبایعه نامه فی‌مابین برای عدم اجرای تعهدات، وجه الالتزام مقرر گردیده است که با وجود آن، تجدیدنظر خواه دیگر مستحق اجرت‌المثل ایام تصرف نمی‌باشد از ناحیه تجدیدنظر خواه، ادله و مدارک موجه و مستدلی که نقض دادنامه‌ی تجدیدنظر خواسته را ایجاب نماید، ابراز نگردید و تجدیدنظر خواهی با هیچ‌یک از جهات قانونی مقرر در ماده ۳۴۸ قانون آیین دادرسی دادگاه‌های عمومی و انقلاب در امور مدنی مصوب ۱۳۷۹ انطباق ندارد. در نتیجه دادگاه با استناد به مواد ۳۵۸ و ۳۶۵ همان قانون، ضمن رد تجدیدنظر خواهی، دادنامه‌ی تجدیدنظر خواسته را تایید و استوار می‌نماید. رای صادره قطعی است.. 
شعبه ۸ دادگاه تجدیدنظراستان تهران - مستشار و مستشار. 
علی‌اکبر شریعت - عباس مؤذن
. 
. 
<#>
. رأی دادگاه بدوی. در این پرونده خانم ر. س. س. فرزند س. دادخواستی به طرفیت همسر خود بنام آقای م. م. ن. فرزند ح. به خواسته مطالبه نفقه فرزندان تقدیم داده‌شده ا ست طرفین زن وشوهر، هستند وصاحب فرزندان مشترک بنام‌های ا. ۱۵ ساله وغ. ۱۲ ساله می‌باشند که خوانده بعنوان پدر بچه به تکلیف قانونی خود مبنی بر پرداخت نفقه اولاد خود اقدام نمی‌کند لذا خواهان در خواست تعیین نفقه برای زمان آتیه (دادخواست به بعد) دارد خوانده هم پاسخی که دلالت بر انجام تکلیف قانونی خود مبنیبر انفاق فرزندش بنماید نداده ۰ لذا دادگاه دعوی خواهان را محمول بر صحت نموده وبه استناد ماده ۱۲۰۶ قانون مدنی نفقه فرزند مذکور را با توجه به میزان نرخ تورم کالا وخدمات ودر نظر داشتن نیازهای متعارف وضروری بچه اعم از خوراک و پوشاک وبهداشت وسایر لوازم ضروری به مقتضای سن از تاریخ تقدیم دادخواست به بعد، ماهیانه به هرکدام از فرزندان ۲۵۰۰۰۰۰ ریال تعیین می‌نماید ۰ و خوانده مکلف به پرداخت آن خواهد بود ۰ این رای ظرف بیست روز پس از ابلاغ قابل تجدیدنظر خواهی در محاکم تجدیدنظر استان تهران می‌باشد. 
. 
رئیس شعبه ششم خانواده شهرری - رحمن علیرضائی. رأی دادگاه تجدیدنظر استان. در خصوص تجدیدنظرخواهی آقای م. م. ن. به طرفیت خانم ر. س. از دادنامه شماره ۹۴۰۴۶۳ - ۹۴ / ۸ / ۸ صادره از شعبه محترم ۶ دادگاه خانواده شهری که به موجب آن تجدیدنظرخواه محکوم به پرداخت نفقه ماهیانه مبلغ ۲ / ۵۰۰ / ۰۰۰ ریال در حق هر یک از فرزندان مشترک بنامهای ا. ۱۵ ساله و غ. ۱۲ ساله شده است در توجه به اوراق و محتویات پرونده نظر به اینکه فرزندان مشترک هر دو از لحاظ شرعی و مقررات قانون مدنی بالغ و بالغه هستند و هر یک مستقلا می‌توانسته به طرفیت پدر طرح دعوی مبنی بر الزام پدر به انجام تکالیف شرعی و قانونی در خصوص تادیه و تامین نفقه جاریه و مورد نیاز آنها نمایند و تجدیدنظرخوانده باتوجه به بالغ بودن فرزندان نمی‌تواند طرف دعوی پدر فرزندان قرار بگیرد از این جهت طرح خواسته مطابق قانون نبوده است و رای صادره از دادگاه بدوی وفق مقررات اصدار نیافته بنا به مراتب فوق استنادا به صدر ماده ۳۵۸ و ماده ۲ و بند ۴ ماده ۸۴ از قانون آیین دادرسی مدنی ضمن نقض دادنامه فوق الاشعار قرار رددعوی خواهان بدوی صادر و اعلام می‌نماید رای دادگاه حضوری بوده و به موجب ماده ۳۶۵ از قانون فوق‌الذکر قطعی است. 
. 
شعبه ۲۶ دادگاه تجدیدنظر استان تهران - رئیس و مستشار
. 
قربانعلی احمدی - قربانعلی میرزائی
. 
. 
<#>
. رأی دادگاه بدوی. در خصوص دادخواست آقای س. الف. با وکالت آقای ف. خ. به طرفیت خانم گ. ع. ن. به خواسته اجازه ازدواج مجدد با توجه به مفاد دادخواست خواهان و قطع نظر از عدم حضور خواهان درجلسه رسیدگی و با توجه به اظهارات وکیل محترم ایشان و اینکه خوانده نیز در مقام دفاع اظهارداشته است من مخالف ازدواج مجدد خواهان هستم اول تکلیف مرا روشن نماید بعد اگر خواست ازدواج کند اودر مطالبه مهریه من اعسار داده است اگر توانایی مالی دارد مهریه مرا بدهد بعد برود شخص دیگری را بدبخت کند و اینکه احراز ملائت مالی خوااهان درتشکیل زندگی مشترک دوم نیز موثر در مقام است که در این پرونده معسر بودن زوج درپرداخت اقساط مهریه مقایر با توانایی مالی او تلقی می‌شود لذا دادگاه ادعای خواهان را قابل اجابت ندانسته و مستندا " به ماده ۱۹۷ قانون آیین دادرسی مدنی حکم بر بطلان آن را صادرو اعلام می‌نماید این رای ظرف ۲۰ روز پس از ابلاغ قابل اعتراض درمحاکم محترم تجدیدنظر استان تهران می‌باشد. 
. 
رئیس شعبه ۲۵۸ دادگاه خانواده تهران -اسماعیل حسن‌زاده. رأی دادگاه تجدیدنظر استان. تجدیدنظرخواهی آقای س. الف. از دادنامه شماره ۹۴۰۹۹۷۲۱۶۵۳۰۲۳۱۵ مورخ ۹۴ / ۱۱ / ۱۸ شعبه محترم ۲۵۸ دادگاه خانواده تهران که به موجب آن دعوی مطروحه از ناحیه تجدیدنظرخواه به طرفیت تجدیدنظرخوانده خانم گ. ع. ن. بخواسته اجازه ازدواج مجدد در پرونده کلاسه ۹۴۰۹۹۸۲۱۶۵۳۰۱۷۶۳ حکم به بطلان دعوی تصدیر گردیده است وارد نمی‌باشد رای صادره مطابق با موازین شرعی و قانونی اصدار یافته ایرادی از حیث شکلی و ماهوی بر آن وارد نیست استدلال و استناد محکمه محترم بدوی صحیح بوده از ناحیه تجدیدنظرخواه ایراد و اعتراض موثر و مدللی که موجبات نقض یا گسیختن دادنامه معترض عنه را در نظر دادگاه فراهم سازد بعمل نیامده است بنا به مراتب مذکور دادگاه به استناد قسمت اخیر ماده ۳۵۸ از قانون آئین دادرسی دادگاه‌های عمومی و انقلاب در امور مدنی مصوب ۲۱ / ۱ / ۷۹ ضمن رد اعتراض معترض دادنامه معترض عنه را تایید و استوار می‌نماید. رای صادره مطابق ماده ۳۶۵ از همان قانون قطعی است. 
. 
شعبه ۲ دادگاه تجدیدنظراستان تهران - رئیس و مستشار
. 
​علی سیفی - فردین ارژنگی
. 
. 
<#>
. رأی دادگاه بدوی. درخصوص دادخواست خانم ز. ج. بطرفیت آقای ع. ج. بخواسته طلاق به درخواست زوجه نظر به اینکه خواهان دلیل و مدرکی دال بر اثبات ادعای خود ارایه ننموده لذا دادگاه دعوی وی را وارد ندانسته وبه استناد ماده ۱۹۷ قانون آئین دادرسی مدنی حکم به رد دعوی خواهان را صادر واعلام می‌نماید رأی صادره ظرف ۲۰ روز پس از ابلاغ قابل تجدید نظر خواهی در محاکم تجدید نظر استان تهران می‌باشد. رئیس شعبه ۲۳۵ دادگاه عمومی حقوقی خانواده یک تهران- نصرت‌الله حاجی حسنی آرانی. رأی دادگاه تجدیدنظر استان. در خصوص تجدید نظر خواهی خا نم ز. ج. بطرفیت آقای ع. ج. نسبت به دادنامه شماره ۱۵۱۶ مورخ ۱۳۹۴ / ۱۰ / ۱۹ شعبه ۲۳۵ دادگاه عمومی حقوقی تهران در پرونده کلاسه ۰۹۷۳ مبنی بر صدور حکم به رد دعوی طلاق به درخواست زوجه با توجه به مجموع محتویات پرونده و امعان نظر در اوراق و مندرجات آن مفاد لایحه تجدید نظر خواهی و لوایح دفاعیه طرفین مدلول دادنامه تجدید نظر خواسته رای صادر شده دادگاه بدوی بر اسا س مستندات موجود در پرونده صادر نگردیده و تجدید نظر خواهی وارد تشخیص داده می‌شود زیرا اولا «دادگاه بدوی در اولین جلسه دادرسی طی دو سطر صور تجلسه و بدون ورود در ماهیت دعوی ختم رسیدگی را اعلام کرده و مبادرت به صدور در ماهیت دعوی نموده است ثا لثا» با توجه به اینکه خواهان اصلی پرونده علت اصلی درخواست طلاق را اعتیاد خوانده اصلی به مواد مخدر اعلام داشته است ضرورت داشت تا در این خصوص تحقیقات لازم معمول شود ثالثا «اصولا» قرار ارجاع امر به داوری صادر نگردیده تا داوران توسط طرفین انتخاب شوند و با تشکیل جلسات داوری مبادرت به تقدیم نظریه داوری نماییدو بدون اخذ نظریه داوران انتخا بی طرفین صدور حکم در ما هیت دعوی فاقد وجاهت قانونی است و با این وصف دادگاه بدوی نمی‌تواند در ماهیت دعوی مبادرت به صدور رای کند لذا این دادگاه با استناد مواد ۳۵۸ و ۳۶۵ قانون آیین دادرسی دادگاه‌های عمومی و انقلاب در امور مدنی با تلقی رای صادر شده دادگاه بدوی به عنوان قرار آن را نقض و پرونده را جهت ادامه رسیدگی و تحقیقات لازم در خصوص اعتیاد مورد ادعای خواهان اصلی نسبت به خوانده اصلی پرونده و قرار ارجاع امر به داوری و اخذ نظریه داوران انتخا بی زوجین سپس از برگزاری جلسات داوری به دادگاه بدوی ارسال می‌کند ضمنا " اقدامات یاد شده در پرونده‌های مشا به از نظر قا نونی لازم الرعایه بوده و تذکر اکید در رعایت قانون داده می‌شود این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. درخصوص دادخواست تقدیمی خواهان آقای‌ی. ا. با وکالت آقایان م. ر. و خ. ب. به طرفیت خواندگان به اسامی آقایان م. ف. و ع. ب. با وکالت آقایان الف. پ. و ص. س. به خواسته الزام به تنظیم سند رسمی ملک (سه دانگ مشاع از شش‌دانگ یک دستگاه آپارتمان به نشانی …) مقوم به مبلغ ۵۱ / ۰۰۰ / ۰۰۰ ریال و پرداخت حق‌الوکاله به مبلغ ۱۰ / ۰۰۰ / ۰۰۰ ریال و تسلیم و تحویل مورد معامله و الزام به تکمیل آن مقوم به مبلغ ۵۵ / ۰۰۰ / ۰۰۰ ریال، به این شرح که وکیل خواهان اعلام نموده که مطابق مبایعه نامه مورخ ۸۰ / ۹ / ۶ خواندگان مبادرت به پیش‌فروش یک واحد آپارتمان درپلاک ثبتی … فرعی از ملک اصلی مفروز از پلاک … و … اصلی مذکور نمود ه‌اند و مقرربوده پس ازتکمیل آپارتمان نسبت به تحویل آن اقدام نمایند ولی تاکنون با گذشت ۱۰ سال از تنظیم سند رسمی خود داری نمود ه‌اند وکیل خواهان درادامه اظهارداشته که خوانده ردیف دوم با توسل به این‌که ۱ / ۵ دانگ مشاع از ۶ دانگ آپارتمان مزبور رسما به نام وی شده تقاضای افراز آن را نمود ه است. وکیل خواندگان درجلسه رسیدگی دفاعا اعلام نموده که هریک از موکلین مالک ۳ دانگ پلاک ثبتی فوق بوده‌اند که درسال ۸۰ آقای ف. سه دانگ خود را به خواهان منتقل می‌نمایدو مبایعه نامه عادی استنادی رانیز صرفا آقای ف. امضاء کرده و آقای ع. ب. آن را امضاءنکرده و متعاقبا درسال ۸۴ آقای ع. ب. ۱ / ۵ دانگ سهم مالکانه خودرا به موجب سند رسمی به آقای ف. منتقل نموده است و با توجه به این‌که آقای ف. به تعهد خود عمل کرده وسه دانگ فروخته‌شده را منتقل کرده و آقای ع. ب. تعهدی نداشته است. تقاضای رد دعوی را نموده است لذا با عنایت به مراتب فوق و مجموع اوراق و محتویات پرونده و نظر به این‌که مبایعه نامه عادی استنادی ازسوی وکیل خواهان ممضی به امضاءاحد از فروشندگان به نام آقای م. ف. بوده و خوانده دیگر ذیل سند مزبور را امضاء نکرده و بنابراین دلیلی بروجود قصد انشائی خوانده ردیف دوم درانتقال و فروش مایملک وی ارائه نشده و از طرفی ادعای پرداخت ثمن مورد معامله به هردو نفر خواندگان ثابت نشده ووجوه پرداختی بابت قراردادپیمانگاری و مشارکتی بوده که وکیل خوانده به آن استناد نموده است علی‌ای حال، نظر به عدم کفایت ادله اثباتی خواهان و عدم احراز انتقال حصه مالکانه آقای ع. ب. به خواهان واین که درخصوص ۱ / ۵ دانگ از ملک که بعدا توسط ع. ب. به م. ف. منتقل گردیده مستلزم طرح دعوی ابطال سند مزبوربوده که مطرح نشده است لذا دعوی فوق راثابت ندانسته حکم به بطلان آن را صادر و اعلام می‌نماید. رای صادره ظرف ۲۰ روزازتاریخ ابلاغ قابل تجدیدنظر خواهی دردادگاه تجدیدنظر استان تهران می‌باشد. 
. 
رییس شعبه ۱۰۴ دادگاه عمومی حقوقی تهران - محمود بقال شیروان. رأی دادگاه تجدیدنظر استان. آقای‌ی. ا. با وکالت آقای خ. ب. به طرفیت آقایان ۱ - م. ف. ۲ - ع. ب. با وکالت آقایان ص. س. و الف. پ. نسبت به دادنامه شماره ۴۰۷ مورخ ۱۳۹۴ / ۵ / ۵ شعبه ۱۰۴ دادگاه عمومی حقوقی تهران تجدیدنظرخواهی کرده است. بر اساس دادنامه موصوف در مورد دعوای تجدیدنظرخواه به خواسته الزام به تنظیم سندرسمی ملک مورد ترافع (سه دانگ مشاع از شش‌دانگ) تحویل مورد معامله و الزام به تکمیل آپارتمان مذکور و مطالبه خسارت دادرسی اجمالا با این استدلال که مبایعه نامه عادی استنادی از سوی وکیل خواهان ممضی به امضاء احد از فروشندگان به نام آقای م. ف. بوده و خوانده دیگر ذیل سند مزبور را امضاء نکرده و بنابر این د لیلی بر وجود قصد انشایی خوانده ردیف دوم در انتقال و فروش مایملک وی ارائه نشده و از طرفی ادعای پرداخت ثمن مورد معامله به هر دو نفر خواندگان ثابت نشده و وجوه پرداختی بابت قرارداد پیمانکاری و مشارکتی بوده است. بنابر این به لحاظ عدم کفایت ادله اثباتی و عدم احراز انتقال حصه مالکانه آقای ع. ب. به خواهان و اینکه که در خصوص ۱ / ۵ دانگ از ملک که بعدا توسط ع. ب. به م. ف. منتقل گردیده مستلزم طرح دعوای ابطال سند مزبور بوده که مطرح نشده است. دعوا را غیر ثابت تشخیص و حکم به بطلان آن صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه مندرجات رسید عادی مورخ ۱۳۸۰ / ۱۲ / ۱۸ مبنی بر اینکه «چک شماره … مورخ ۱۳۸۰ / ۱۲ / ۲۱ به مبلغ ۳۵۷ / ۵۰۰ / ۰۰۰ ریال توسط حساب شماره … بانک م. شعبه مرکزی توسط آقای دکتر‌ی. ا. بابت قسمتی از ثمن مورد معامله پلاکهای … و … به اینجانب ع. ب. و م. ف. رسید نشانگر آن است که مبلغ مذکور بر خلاف استدلال دادگاه محترم نخستین بابت ثمن معامله به فروشندگان پرداخت گردیده و ارتباطی به قرارداد مشارکت استنادی ندارد. نظر به اینکه تجدیدنظرخوانده ردیف دوم به موجب اظهار نامه شماره ۴۶۷۰ مورخ ۱۳۸۰ / ۶ / ۲۶ ثمن معامله را از تجدید نظرخواه مطالبه کرده است. بنابر این نامبرده عقد بیع موضوع قرارداد مورخ ۱۳۸۰ / ۹ / ۶ را تنفیذ کرده است و بدین ترتیب وقوع عقد بیع بین طرفین محرز و مسلم است. نظر به اینکه تحویل مبیع و تنظیم سند رسمی و تکمیل آپارتمان در زمره تعهدات قرارداد نامبردگان قرارداد و افزون بر آن انجام تعهدات مذکور از آثار بیع می‌باشد. نظر به اینکه انتقال رسمی آپارتمان از سوی فروشندگان به یکدیگرناشی از انجام تعهدات قرارداد آنان نمی‌باشد و چون مالکیت رسمی ملک مورد ترافع به نام تجدیدنظرخواندگان است موجبی برای ابطال آن وجود ندارد. از این رو تجدیدنظرخواهی وارد تشخیص داده می‌شود و به تجویز ماده ۳۵۸ قانون آئین دادرسی مدنی ضمن نقض دادنامه تجدیدنظرخواسته به استناد مواد ۲۱۹ و ۲۲۰ قانون مدنی و ماده ۵۹۸ و ۵۱۹ قانون آئین دادرسی مدنی حکم به محکومیت تجدیدنظرخواندگان به انتقال رسمی سه دانگ از ملک مورد ترافع به نام تجدیدنظرخواه و تحویل مبیع و تکمیل آپارتمان مورد ترافع و پرداخت خسارت دادرسی (مرحله نخستین و تجدیدنظر) طبق تعرفه قانونی در حق تجدیدنظر خواه صادر و اعلام می‌گردد. این رای قطعی است. 
. 
شعبه ۶۱ دادگاه تجدیدنظر استان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. درتار یخ ۹۳ / ۷ / ۱۹ خواهان آقای س. غ. ث. با وکالت آقای م. ر. الف. دادخواستی بطر فیت خوانده خانم م. ش. و بخواسته ارزش روز آپارتمان و خسارات دادرسی و تاخیر تادیه تقدیم می‌نماید. برابر دادخواست تقدیمی خواهان مدعی است در تاریخ ۹۱ / ۳ / ۳ طی وکالتنامه رسمی شماره … تنظیمی دردفتر خانه شماره ۱۴۷ تهران به خوانده جهت تنظیم اجاره‌نامه رسمی و تحویل ملک نسبت به پلاک ثبتی … بخش ۲ تهران تفویض وکالت می‌شود لکن خوانده که همسر خواهان می‌باشد پس از بازگشت از دبی به ایران اقدام به نقل و انتقال ملک بنام خود می‌نماید لذا مستندا به مواد ۶۶۳ و ۶۶۶ و ۶۶۷ و ۶۶۸ قانون مدنی و بعلت رعایت غبطه و مصلحت موکل تقاضای تعیین ارزش آپارتمان و پرداخت ثمن با احتساب خسارات قانونی را دارد. دادگاه با عنایت به جمیع اوراق و مستندات ابرازی نظر به اینکه از زمان تنظیم سند رسمی وکالت مدت بیش از دو سال سپری می‌گردد و عرفا وکالتنامه تنظیمی با اختیارات مندرج افاده بیع می‌نماید و از طرفی با توجه به قید اختیار مصالحه و انتقال بخود طرح ادعای رعایت غبطه محمل فاقد محمل بوده و بنوعی می‌تواند مسقط حق وکیل جهت مطالبه عملکرد دوران وکالت تلقی شود مضافا اینکه مطابق سند قطعی غیر منقول شماره … مورخ ۹۱ / ۳ / ۱۷ دفترخانه شماره ۱۴۷ تهران که طی آن خوانده با استفاده از وکالتنامه استنادی اقدام به انتقال ملک بنام خود نموده ثمن معامله ۳۸ / ۳۳۹ / ۰۴۰ ریال اعلام گردیده و تا زمانی که سند مذکور به قوت خود باقی است مطالبه مازاد بر آن از ناحیه خواهان به عنوان فروشنده متکی به موازین حقوقی و قانونی نمی‌باشد لذا دادگاه در حدود خواسته با مردود دانستن دعوی مستندا به مواد ۱۹۴ و ۱۹۷ قانون آئین دادرسی مدنی حکم به رددعوی خواهان صادر و اعلام می‌نماید. در خصوص مطالبه ثمن مندرج در سند رسمی نیز با توجه به خارج از خواسته بودن موضوع دادگاه مواجه با تکلیف نمی‌باشد رای صادره حضوری و ظرف بیست روز پس از ابلاغ قابل اعتراض در مرجع محترم تجدید نظر استان تهران است. 
. 
رئیس شعبه ۳۹ دادگاه عمومی حقوقی تهران - حمید خلیلی فر. رأی دادگاه تجدیدنظر استان. تجدیدنظرخواهی آقای س. غ. ث. با وکالت آقای م. ر. الف. بطرفیت خانم م. ش. نسبت به دادنامه شماره ۱۰۷۰ - ۹۳ مورخ ۱۳۹۳ / ۱۰ / ۳۰ صادره ازشعبه ۳۹ دادگاه عمومی تهران که به موجب آن حکم به رددعوی تجدیدنظرخواه بخواسته مطالبه ارزش روزیک واحدآپارتمان به پلاک ثبتی … فرعی از … اصلی واقع در بخش ۲ تهران و خسارت دادرسی و تاخیرتادیه صادرگردیده وارد و موجه است زیراکه اولا به دلالت ماده ۶۶۷ قانون مدنی وکیل بایددرتصرفات و اقدامات خود مصلحت موکل رامراعات نماید و آنچه موکل بالصراحه به او اختیارداده یابرحسب قرائن وعرف وعادت داخل دراختیاراوست تجاوزنکندکه با التفات به مفهموم ومنطوق قانون مرقوم اختیاراعطائی به وکیل مبنی برفروش وانتقال قطعی آپارتمان به هرکس ولو خود وکیل وبه هرمبلغ وهرقیدوشرط وتعهد به منزله عدم رعایت مصلحت موکل نیست و وکیل ملزم به رعایت غبطه و مطلحت موکل بوده زیراکه عقد وکالت امانی بوده و رعایت ضوابط مربوط به امین مانع ازاقدامات وکیل به ضررموکل خواهد بود و قسمت اخیرماده مرقوم موضوع عدم تجاوز وکیل ازمحدوده اختیاراتی اعطائی وعرف وعادت جامعه را مورد تاکیدقرارداده وبه تعبیری اقدام وکیل اگربرخلاف عرف وعادت باشدنوعی تجاوزازاختیارات اعطایی محسوب می‌گردد ثانیا باتوجه به اینکه اقدام وکیل باوصف مراتب به ضرر موکل بوده واستدلال دادگاه بدوی مبی براینکه وکالتنامه تنظیمی با اختیارات مندرج درآن افاده بیع می‌نماید برخلاف مفهوم ماده ۶۵۶ ازقانون سابق الذکرمی باشد ثالثا ادعای تجدیدنظرخوانده مبنی برپرداخت ثمن ملک باتوجه به مستندات ابراز متکی بردلیل نیست بنابراین تجدیدنظرخواهی راموجه دانسته وباعنایت به نظریه کارشناس منتخب این دادگاه که مصون ازاعتراض وتکذیب باقی‌مانده ودرنظریه ابرازی ثبت‌شده به شماره ۸۵۴ - ۹۴ / ۸ / ۲۰ که درآن ارزش شش‌دانگ ملک متنازع فیه رادرتاریخ انتقال (۱۳۹۱ / ۳ / ۱۸) ۲ / ۵۰۰ / ۰۰۰ / ۰۰۰ معادل دویست وپنجاه میلیون تومان تعیین گردیده، ضمن نقض دادنامه تجدیدنظرخواسته حکم برمحکومیت تجدیدنظرخوانده به پرداخت مبلغ مقیده درنظریه کارشناس به عنوان اصل خواسته و خسارات دادرسی اعم ازهزینه دادرسی و حق‌الوکاله طبق تعرفه وخسارت تاخیرتادیه ازتاریخ تقدیم دادخواست (۹۳ / ۷ / ۱۹) برمبنای شاخص تورم اعلامی ازناحیه بانک مرکزی درحق تجدیدنظرخوانده صادرمی نماید ضمنا تجدیدنظرخواه مکلف است مابه‌التفاوت هزینه دادرسی را به ماخذ محکوم به قبل ازصدوراجرائیه ودرمرحله اجرا پرداخت نماید رای صادره قطعی است. 
. 
مستشاران شعبه اول دادگاه تجدیدنظراستان تهران
. 
فاضل حسین - داودصادقی
. 
. 
<#>
. رأی دادگاه بدوی. درباره‌ی دعوای آقای الف. ر. با وکالت آقای م. ش. ک. به طرفیت آقای م. ق. ک. با وکالت خانم ف. ج. الف. به خواسته تسلیم مبیع (تحویل مورد معامله) (الزام خوانده به تحویل تعداد ۱۷۷۱ عدد سیلندر گاز آر ۲۲) مطالبه خسارت دادرسی، بدین توضیح که وکیل خواهان در شرح خواسته بیان کرده: موکل نسبت به تهیه تعداد ۲۲۷۱ سیلندر گاز دستگاه‌های برودتی با خوانده اقدام به انجام معامله می‌نماید نظر به اینکه با وصف انجام معامله و پرداخت مورد معامله طی سه فقره چک موضوع دادنامه شماره ۹۴۰۰۲۶۰ مورخ ۹۴ / ۳ / ۲۵ خریدار از تحویل تعداد ۱۷۷۱ سیلندر باقیمانده مورد معامله به موکل خودداری می‌نماید در انتها درخواست صدور حکم محکومیت خوانده به الزام به تحویل ۱۷۷۱ سیلندر باقیمانده مورد معامله در حق موکل به انضمام کلیه خسارات قانونی را کرده است. وکیل خوانده در جلسه مورخ ۹۴ / ۷ / ۲۹ … خواهان از آقای م. ع. خ. (انباردار) به اتهام فروش مال غیر (موضوع ۱۷۷۱ کپسول گاز) شکایت کیفری مطرح و حکم به حبس و رد مال (۱۷۷۱ عدد کپسول) صادر شده و آقای خ. در زندان بسر می‌برد، دادگاه با عنایت به مراتب فوق اینکه خواهان بعنوان مالک از آقای م. ع. خ. شکایت فروش مال غیر مطرح و شعبه ۱۰۱۵ عمومی تهران با احراز مالکیت خواهان بموجب دادنامه شماره ۹۱۰۹۹۷۲۱۸۶۵۰۰۵۶۲ - ۱۳۹۱ / ۵ / ۱۷ حکم به محکومیت آقای م. ع. خ. به ۶ ماه حبس و رد مال ۱۷۷۱ عدد گاز در حق شاکی (خواهان) صادر کرده است و با توجه به اینکه بموجب ماده ۳۶۸ قانون مدنی تسلیم وقتی حاصل می‌شود که مبیع تحت اختیار مشتری گذاشته‌شده باشد اگر چه مشتری آنرا هنوز عملا تصرف نکرده با شد. بنابراین با توجه به اقدامات خواهان در تعقیب موضوع از طریق کیفری بعنوان مالک، دعوای وی به خواسته تسلیم مبیع از خوانده وجاهت قانونی ندارد و مستندا به ماده ۱۹۷ قانون آیین دادرسی مدنی حکم به بی حقی خواهان صادر و اعلام می‌نماید رای صادره حضوری و ظرف مهلت ۲۰ روز قابل تجدید نظر در دادگاه‌های تجدید نظر استان می‌باشد. 
. 
قاضی شعبه ۳۸ دادگاه حقوقی تهران
. 
اسحق زارعی. رأی دادگاه تجدیدنظر استان. تجدیدنظرخواهی الف. ر. نسبت به دادنامه شماره ۷۲۸ مورخ ۹۴ / ۸ / ۵ صادره از شعبه ۳۸ دادگاه عمومی حقوقی تهران که به موجب آن راجع به دعوی تجدیدنظرخواه با خواسته تسلیم مبیع (تحویل تعداد ۱۷۷۱ عدد سیلندر گاز آر ۲۲) به انضمام خسارات دادرسی با استدلال و استنباط صحیح و لحاظ دادنامه شماره ۵۶۲ مورخ ۹۱ / ۵ / ۱۷، حکم بر بی حقی نامبرده صادر گردیده است وارد نمی‌باشد. زیرا دادنامه تجدیدنظرخواسته بر اساس محتویات پرونده و دلایل و مدارک ابرازی صحیحا و مطابق مقررات قانونی و خالی از هر گونه اشکال صادر شده و تجدیدنظر خواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه را ایجاب کند ابراز ننموده و لایحه اعتراضیه متضمن جهت موجه نیست و تجدیدنظرخواهی با هیچیک از شقوق ماده ۳۴۸ قانون آیین دادرسی مدنی مطابقت ندارد لذا دادگاه ادعای تجدیدنظرخواه را وارد و محمول بر صحت تشخیص نداده دادنامه مورد اعتراض را منطبق با مقررات و اصول دادرسی می‌داند مستندا «به ماده ۳۵۸ قانون آیین دادرسی مدنی ضمن رد درخواست تجدیدنظرخواهی دادنامه تجدیدنظر خواسته را عینا» تایید می‌نماید. رأی صادره قطعی است. 
. 
رئیس شعبه ۵۱ دادگاه تجدیدنظر استان تهران مستشار دادگاه
. 
سید سعید میرحسینی محمد ترابی
. 
. 
<#>
. رأی دادگاه بدوی. درخصوص دعوی خانم س. و. ف. با وکالت آقایان الف. م. و س. ح. به طرفیت وزارت علوم، تحقیقات و فن‌آوری به خواسته الزام خوانده به استرداد یک فقره ضمانت‌نامه بانکی به شماره … مورخ ۹۳ / ۰۹ / ۱۹ به مبلغ ۱ , ۳۵۰ , ۰۰۰ , ۰۰۰ ریال صادره از بانک ص. شعبه ق.، نظر به این‌که مستفاد از تبصره یک ماده ۱۳ قانون دیوان عدالت اداری، خواهان بایستی ضمن شکایت علیه وزارتخانه خوانده در دیوان مزبور بدوا مبادرت به اثبات خلاف بودن تصمیم وزارتخانه خوانده مبنی بر اخذ ضمانت‌نامه بانکی بابت ارزهای دانشجویی مصروفه مربوط به قبل از سال ۱۳۶۴ نموده و پس از اثبات این مهم مبادرت به طرح دعوی در دادگاه‌های عمومی به خواسته مطالبه ضمانت‌نامه بانکی نماید که در مانحن فیه وکلای خواهان این مهم را رعایت ننموده و ابتدا به ساکن مبادرت به طرح دعوی در محاکم عمومی حقوقی نموده‌اند علیهذا بنا به مراتب فوق دعوی وکلای خواهان به کیفیت مطروحه و قبل از اثبات تخلف خوانده، قابلیت استماع را نداشته و مستفاد از تبصره یک ماده ۱۳ قانون دیوان عدالت اداری مصوب ۱۳۸۵ و ماده ۲ قانون آیین دادرسی دادگاه‌های عمومی و انقلاب در امور مدنی قرار عدم استماع دعوی صادر و اعلام می‌گردد قرار صادره حضوری و ظرف مدت بیست روز پس از ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۱۱۲ دادگاه عمومی حقوقی تهران - اسداله محمودی. رأی دادگاه تجدیدنظر استان. درخصوص تجدیدنظرخواهی خانم س. و. ف. با وکالت آقای الف. م بطرفیت وزارت علوم تحقیقات و فناوری از دادنامه شماره ۹۴۰۸۹۸ - ۱۳۹۴ / ۰۸ / ۱۱ شعبه ۱۱۲ دادگاه عمومی حقوقی تهران که براساس آن قرار عدم استماع دعوای مطروح بدوی به خواسته استرداد یک فقره ضمانت‌نامه بانکی به شماره … مورخ ۱۳۹۳ / ۰۹ / ۱۹ به مبلغ ۱ / ۳۵۰ / ۰۰۰ / ۰۰۰ ریال صادره از بانک ص. شعبه ق. با استناد به ماده ۱۳ قانون دیوان عدالت اداری به لحاظ اینکه بایستی بدوا اثبات خلاف بودن تصمیم وزارت علوم در دیوان عدالت اداری محقق شده سپس مطالبه ضمانت بانکی مطرح گردد صادر شده است نظر به محتویات پرونده و صرفنظر از استدلال محکمه بدوی در صدور قرار مرقوم نظر به اینکه اصولا طرح دعوای استرداد ضمانت بانکی بدون بلا اثر شدن آن با فک آن به کیفیت مطروح قابل استماع نمی‌باشد لذا نه به اعتبار آنچه دادگاه بدوی بیان داشته بلکه به اعتبار آنچه ذکر شد در نتیجه موضوع آن دادنامه تجدیدنظرخواسته قابل تأیید است از این روی با استناد به ماده ۳۵۵ قانون آیین دادرسی دادگاه‌های عمومی و انقلاب در امور مدنی ضمن رد تجدیدنظرخواهی دادنامه تجدیدنظرخواسته مألا تأیید می‌گردد. این رأی قطعی است. 
. 
شعبه ۳ دادگاه تجدیدنظر استان تهران - مستشار و مستشار
. 
احمد کرمی-سلیمان حیدری حویق
. 
. 
<#>
. رأی دادگاه بدوی. در خصوص دعوی خانم م. ح. ف. فرزند پ. با وکالت آقای ر. ع. بطرفیت ۱ - آقای ح. الف. فرزند م. با وکالت آقایان ع. ح. س. و م. ط. ۲ - شرکت تعاونی م. (درحال تصفیه) بخواسته اعتراض ثالث نسبت به ابطال رای داوری کمیسیون حل اختلاف داوری اتاق تعاون استان تهران و دستور موقت مبنی بر صدور دستور توقف اجرای رای داوری موضوع پرونده کلاسه ۹۳۰۲۶۳ و ۹۳۰۴۹۷ شعبه ۲۲۱ دادگاه عمومی حقوقی تهران با عنایت به مفاد دادخواست تقدیمی و استماع اظهارات وکلای متداعیین حاضر و مستندات دعوی، نظر به اینکه رای داوری معترض عنه با مقررات و قواعد موجد حق مغایر بوده و با مقررات داوری هم انطباقی ندارد دعوی مطروحه ثابت می‌باشد زیرا با توجه به پاسخ استعلام ثبتی شماره ۴۹۰۴۸ - ۹۲ / ۹ / ۳ و اسناد مالکیت رسمی ابرازی در خصوص ملک مورد ترافع سند مالکیت رسمی بنفع خواهان و ایادی قبل از ایشان صادر گردیده و ورود داور تا قبل از بی اعتباری سند مالکیت رسمی مذکور به طریق قانونی مغایرتی با حق و حقوق مالک رسمی بوده و در تعارض با حکم مقرر در ماده ۲۲ قانون ثبت می‌باشد و انتقال ملک غیر قانونا ممنوع و باطل بوده و آثار حقوقی انتقال بر آن مترتب نیست و رای داور نباید با آنچه در دفتر املاک یا بین اصحاب دعوی در دفتر اسناد رسمی ثبت‌شده و دارای اعتبار قانونی است مخالف باشد. لهذا بنا به مراتب فوق به استناد مواد ۱۹۸، ۴۸۲، بندهای ۱ و ۵ ماده ۴۸۹ و ۴۹۰ قانون آئین دادرسی مدنی دادگاه‌های عمومی و انقلاب حکم بر ابطال رای داوری شماره ۱۴۸۴ / ۹۱ مورخ ۱۳۹۱ / ۱ / ۳۱ مذکور را صادر و اعلام می‌نماید. ودر خصوص درخواست دیگر خواهان دائر بر دستور موقت (صدور دستور توقف (اجرای رای داوری)، نظر به اینکه صدور دستور مذکور مستلزم ایداع تامین بوده و لیکن وکیل خواهان تامین متناسب را تادیه ننموده است لذادادگاه به استناد ماده ۴۹۳ قانون آئین دادرسی مدنی قرار رد درخواست را صادرو اعلام می‌نماید. رای صادره ظرف بیست روز پس از ابلاغ قابل تجدیدنظرخواهی در دادگاه محترم تجدیدنظر استان تهران می‌باشد. 
. 
رئیس شعبه ۲۲۱ دادگاه عمومی حقوقی تهران - احمد وند. رأی دادگاه تجدیدنظر استان. در خصوص تجدید نظر خواهی آقای ح. الف. با وکالت آقای م. ط. به طرفیت خانم م. ح. با وکالت آقای ر. ع. نسبت به دادنامه شماره ۸۲۴ مورخ ۱۳۹۴ / ۸ / ۲۶ شعبه ۲۲۱ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخوانده به طرفیت تجدیدنظرخواه و شرکت تعاونی مسکن کارکنان راه‌آهن (در حال تصفیه) به خواسته اعتراض ثالث نسبت به رای داوری، با استدلال منعکس در آن دعوا را ثابت تشخیص و حکم به ابطال رای داوری صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه شرکت تعاونی م. در حال تصفیه می‌باشند بنابر این دعوا باید به طرفیت هیات تصفیه شرکت مذکور نیز اقامه می‌گردید از این رو دعوا به کیفیت اقامه شده قابل استماع نمی‌باشد. بنا به مراتب مذکور تجدیدنظرخواهی وارد تشخیص داده می‌شودو به تجویز ماده ۲ و ۳۵۸ قانون آئین دادرسی مدنی ضمن نقض دادنامه تجدیدنظرخواسته قرار رد دعوای خواهان نخستین صادر و اعلام می‌گردد. این رای قطعی است. 
. 
رئیس شعبه ۶۱ دادگاه تجدیدنظر استان تهران -مستشار شعبه
. 
دکتر مجتبی نورزاد - احمد جاویدی
. 
. 
<#>
. رأی دادگاه بدوی. در خصوص دادخواست خانم م. م. ن. و آقای ج. ر. به وکالت از آقای ف. الف. ت. ز. به طرفیت آقای م. د. ح. (مجهول‌المکان) بخواسته صدور حکم ورشکستگی، دادگاه با بررسی اوراق پرونده وکلا خواهان ادعا دارند خوانده بشرح دادنامه‌های صادره در حق اشخاص دیگری غیر از موکل آنان محکوم‌شده است و موکل آنان نیز از خوانده مطالباتی دارند و تقاضای صدور حکم بشرح خواسته را نموده است. دادگاه با بررسی اوراق پرونده و صرفنظر از اینکه در پرونده حاضر اولا دلایل کافی بر تاجر بودن خوانده ارائه نشده است و صرف اعلام شخص همانطور که در دادنامه‌های اصداری ذکر شده برای تاجر قلمداد کردن افراد کافی نیست بلکه می‌بایست وفق مقررات مواد ۱ و ۲ قانون تجارت شخص تاجر باشد. ثانیا خواهان هنوز طلب مسلمی از خوانده ندارد و صرف ادعای طلبکار بودن و ارائه اسناد عادی کافی نبوده بلکه طلب ادعای خواهان می‌بایست در محکمه محرز و اثبات شود تا خواهان بعنوان طلبکار و در صورت عدم ادا دین از سوی بدهکار بتواند ادعای ورشکستگی خوانده را بنماید و محکومیت خوانده در حق اشخاص دیگری مثبت عدم کفایت دارایی خوانده در پرداخت دیون نمی‌باشد و طلبکاران محکوم له و خوانده حاضر هم تاکنون چنین ادعایی را طرح نکرده‌اند و طلب خواهان فعلی از یک‌طرف هنوز به اثبات نرسیده است و از طرف دیگر دلایل کافی بر تاجر بودن ارائه نشده و طلبکارانی که طلب آنان ثابت‌شده است چنین ادعایی را مطرح نکرده‌اند بنابراین دعوی خواهان راغیروارد تشخیص و به استناد ماده ۱۹۷ از قانون آئین دادرسی مدنی حکم به بطلان دعوی خواهان صادر و اعلام می‌نماید. رای صادره حضوری و ظرف بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
دادرس شعبه اول دادگاه عمومی (حقوقی) تهران - احمد همتی کلوانی. رأی دادگاه تجدیدنظر استان. در خصوص تجدید نظر خواهی آقای ف. الف. ت. ز. با وکالت خانم م. م. به طرفیت آقای م. د. ح. نسبت به دادنامه شماره ۹۴۶ مورخ ۱۳۹۴ / ۹ / ۱۰ شعبه اول دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواه به خواسته صدرو حکم ورشکستگی تجدیدنظرخوانده به لحاظ عدم کفایت دلیل حکم به بطلان دعوا صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه ازناحیه تجدیدنظرخواه اعتراض مدللی که با یکی از جهات مذکور در ماده ۳۴۸ قانون آئین دادرسی مدنی منطبق باشد و نقض دادنامه تجدیدنظرخواسته را ایجاب نماید به عمل نیامده است. نظر به اینکه دادنامه یاد شده از حیث مبانی استدلال و استنباط قضایی و رعایت اصول و قواعد دادرسی مغایرتی با مقررات قانونی ندارد از این رو تجدیدنظرخواهی غیر وارد تشخیص داده می‌شود و به تجویز ما ۳۵۸ قانون آئین دادرسی مدنی دادنامه تجدیدنظرخواسته تایید می‌گردد. این رای قطعی است. 
. 
رئیس شعبه ۶۱ دادگاه تجدیدنظر استان تهران-مستشار شعبه
. 
دکتر مجتبی نورزاد-احمد جاویدی
. 
. 
<#>
. رأی دادگاه بدوی. شماره پرونده: ۹۴۰۹۹۸۰۲۱۶۳۰۰۷۷۹ شماره دادنامه: ۹۴۰۹۹۷۰۲۱۶۳۰۱۱۷۲ تاریخ: ۱۳۹۴ / ۰۸ / ۳۰. 
رأی دادگاه. 
در خصوص دعوی خواهان «م. ص. فرزند ح. با وکالت ف. ب. ش.» ; بطرفیت خوانده «الف. گ. ت. فزند ف. با وکالت م. الف.» ; بخواسته صدور حکم بر الزام خوانده به تمکین؛ با عنایت به محتویات پرونده: نظربه اینکه پس از وقوع نکاح، روابط زوجیت و حقوق و تکالیف زوجین در مقابل یکدیگر برقرار می‌گردد و نظربه اینکه زوجین باید در استحکام مبانی خانواده به یکدیگر معاضدت نمایند و مکلف به حسن معاشرت با یکدیگرند ونظربه اینکه زن باید در منزلی که شوهر تعیین می‌کند سکونت نماید و نظربه اینکه زن نمی‌تواند بدون مانع مشروع از ادای وظایف زناشویی امتناع نماید و الا ناشره بوده ومستحق نفقه نخواهد بود و با توجه به اینکه وکیل زوجه آمادگی موکل خود را برای تمکین اعلام نموده لذا دادگاه دعوی مطروحه را وارد تشخیص؛ مطابق مواد ۱۱۰۲ و ۱۱۰۳ و ۱۱۰۴ و ۱۱۱۴ و ۱۱۱۵ قانون مدنی و ماده ۱۹۸ از قانون آئین دادرسی مدنی مصوب ۱۳۷۹، خوانده موصوف را به سکونت در منزل زوج جهت تمکین و انجام وظایف زناشویی نسبت به زوج ملزم ومحکوم می‌نماید. اجرای این حکم منوط به فراهم شدن زمینه تمکین از جمله مسکن و اثاث البیت متناسب با شأن زوجه است که باید همزمان با اجرای حکم، توسط اجرای احکام مدنی احراز گردد. اثر این حکم نسبت به آینده بوده و دلیلی بر نشوز زوجه در گذشته نمی‌باشد. رأی صادره حضوری تلقی و ظرف ۲۰ روز پس از ابلاغ به طرفین دعوی قابل تجدید نظر خواهی در محاکم تجدید نظر استان تهران است.. 
دادرس دادگاه خانواده (۲) تهران - محمد حیدری. رأی دادگاه تجدیدنظر استان. شماره پرونده: ۹۴۰۹۹۸۰۲۱۶۳۰۰۷۷۹ شماره دادنامه: ۹۵۰۹۹۷۰۲۲۰۲۰۰۹۷۷ تاریخ: ۱۳۹۵ / ۰۶ / ۱۶. 
رای دادگاه. 
در خصوص دادخواست تجدیدنظرخواهی خانم الف. گلشنی تطفی فرزند ف. با وکالت اقای م. الف. فرزند حجت اله نسبت به دادنامه شماره ۹۴۰۹۹۷۰۲۱۶۳۰۱۱۷۲ مورخ ۹۴ / ۸ / ۳۰ صادره از شعبه ۲۶۳ دادگاه خانواده تهران در پرونده شماره ۹۴۰۹۹۸۰۲۱۶۳۰۰۷۷۹ متضمن صدور حکم به الزام تجدیدنظرخواه (زوجه) به تمکین از زوج با فراهم نمودن مسکن و اثاث البیت توسط زوج متناسب با شان زوجه با توجه به بررسی و مداقه در جمیع اوراق پرونده نظر به اینکه تجدیدنظرخواه اعتراض موجه و مدلل و موثری که موجبات نقض دادنامه تجدیدنظرخواسته را ایجاب نماید بعمل نیاورده است و نیز استدلال و استناد محکمه محترم بدوی صحیح بوده و با رعایت اصول و قواعد دادرسی صادر گردیده لذا دادگاه ضمن رد اعتراض تجدیدنظرخواه مستندا به ماده ۳۵۸ قانون آئین دادرسی دادگاه‌های عمومی و انقلاب در امور مدنی دادنامه تجدیدنظرخواسته را عینا تایید و ابرام می‌نماید رای صادره به استناد ماده ۳۶۵ قانون معنون قطعی است.. 
شعبه ۲ دادگاه تجدیدنظر استان تهران - رئیس و مستشار. 
​علی سیفی - فردین ارژنگی
. 
. 
<#>
. رأی دادگاه بدوی. در دعوی آقای ع. الف. م. بطرفیت خانم م. م. با وکالت آقای ح. ل. بخواسته صدور حکم بر اعسار از پرداخت محکوم به موضوع دادنامه شماره ۹۳۰۶۳۵ مورخه ۲۴ / ۹ / ۹۳ مقوم بر ۰۰۰ / ۰۰۰ / ۷۲۰ ریال به استناد شهادت سه نفر شاهد تعرفه شده به شرح دادخواست تقدیمی قطع نظر از اینکه خواهان مبلغ یکصد میلیون ریال از محکوم به را به موجب یکفقره قبض بانکی مضبوط در پرونده پرداخت کرده است چون دو نفر از شهود تعرفه پسر و خواهر خواهان می‌باشند و قابل جرح و با وجود یک نفر شاهد دیگر نیز دعوی اعسار قابلیت اثبات ندارد لذا دادگاه مستندا به ماده ۲ از قانون آئین دادرسی مدنی قرار رد دعوی خواهان را صادر و اعلام می‌دارد قرار صادره ظرف بیست روز پس از ابلاغ قابل اعتراض در دادگاه تجدید نظر استان می‌باشد. 
. 
رییس شعبه ۲۰۷ دادگاه عمومی حقوقی تهران - علیرضا صالحی جوزانی. رأی دادگاه تجدیدنظر استان. تجدیدنظر خواهی ع. الف. م. بطرفیت م. م. نسبت به دادنامه شماره ۷۹۸ - ۹۴ / ۸ / ۳۰ صادره از شعبه ۲۰۷ دادگاه عمومی حقوقی تهران که به موجب آن قرار رد دعوی تجدیدنظر خواه به خواسته اعسار از پرداخت محکوم به موضوع دادنامه شماره ۹۳۰۶۳۵ - ۹۳ / ۹ / ۲۴ صادر گردیده است وارد نمی‌باشد. زیرا دادنامه تجدیدنظر خواسته بر اساس محتویات پرونده و دلایل و مدارک ابرازی صحیحا و مطابق مقررات قانونی و خالی از هرگونه اشکال صادر شده و تجدیدنظر خواه در این مرحله از رسیدگی دلیل یا مدرک قانع‌کننده و محکمه پسندی که نقض و بی اعتباری دادنامه معترض عنه را ایجاب کند ابراز ننموده و لایحه اعتراضیه متضمن جهت موجه نیست و تجدیدنظر خواهی با هیچیک از شقوق ماده ۳۴۸ قانون آئین دادرسی مدنی مطابقت ندارد. لذا دادگاه ادعای تجدیدنظر خواه را وارد و محمول بر صحت تشخیص نداده دادنامه مورد اعتراض را منطبق با مقررات و اصول دادرسی می‌داند. مستندا به ماده ۳۵۳ قانون آئین دادرسی مدنی، ضمن رد درخواست تجدیدنظر خواهی دادنامه تجدیدنظر خواسته را عینا تایید می‌نماید. رای صادره قطعی است. 
. 
شعبه ۵۵ دادگاه تجدیدنظر استان تهران - رئیس ​و مستشار
. 
علیرضا طاهری - پرویز رحیمی
. 
. 
<#>
. رأی دادگاه بدوی. در خصوص واخواهی آقای م. الف. د. ی. ش. فرزند غ. با وکالت خانم س. ع. نسبت به دادنامه شماره ۱۶۲۵ مورخ ۸۵ / ۸ / ۱۰ نظر به اینکه دلایل کافی بر فسخ و بی اعتباری دادنامه واخواست شده از ناحیه واخواه ابراز نگردیده لذا دادگاه واخواهی را وارد ندانسته و حکم به رد واخواهی صادر و اعلام می‌نماید. رای دادگاه حضوری و ظرف مهلت بیست روز از تاریخ ابلاغ قابل اعتراض در مراجع تجدید نظر استان می‌باشد. 
. 
رئیس شعبه دوم دادگاه حقوقی دادگستری شهرستان قدس - محمد انصاری فرد. رأی دادگاه تجدیدنظر استان. درموردتجدیدنظرخواهی آقای م. ا. باوکالت آقای ع. ی. ز. چ. وخانم س. ع. بطرفیت آقای ش. ح. چ. ازدادنامه شماره ۹۴۵ مورخ ۹۴ / ۶ / ۲۹ صادره ازشعبه دوم دادگاه عمومی حقوقی شهرق. که درجهت تائید دادنامه غیابی شماره ۱۶۲۷ مورخ ۸۵ / ۸ / ۱۰ صادره ازهمان مرجع مشعر به صدورحکم به تنفیذ صلح‌نامه عادی مورخ ۸۲ / ۵ / ۱ صادرگردیده است باتوجه به اینکه تنفیذ معامله فقط بموجب مقررات ماده ۲۴۷ قانون مدنی درمعاملات فضولی وماده ۲۹۱ قانون امورحسبی دروصیت موضوع وصیتنامه عادی تجویزشده ودادگاه مرجع تنفیذ سایر معاملات وعقود نبوده وباتوجه به اینکه دعوی تنفیذ صلحنامه عادی قابلیت استماع نداشته بنابراین دادگاه باستناد تبصره ذیل ماده ۳۴۸ وصدرماده ۳۵۸ قانون آیین دادرسی مدنی دادنامه تجدیدنظرخواسته رانقض نموده وباتوجه به دلایل وجهات مذکور قراررددعوی نخستین خواهان بخواسته تنفیذ صلحنامه عادی مورخ ۸۲ / ۵ / ۱ صادر واعلام می‌شود این رای قطعی است. 
. 
شعبه ۶ دادگاه تجدیدنظر استان تهران - رئیس و مستشار
. 
جلال فارسیجانی - سعید رضایی
. 
. 
<#>
. رأی دادگاه بدوی. در خصوص دادخواست خواهان خانم نیلو فر م. به طرفیت آقای ف. الف. رمیده به خواسته اعسار از پرداخت مبلغ محکوم به موضوع دادنامه شماره ۹۴۰۹۹۷۲۱۶۰۶۰۰۱۲۹ مورخ ۱۳۹۴ / ۲ / ۲۷ این شعبه دادگاه، صرفه نظر از صحت و سقم ادعای خواهان و گواهی گواهان تعرفه شده وی نظر به اینکه وفق مستندات تقدیمی خوانده، شخص خواهان مدیر عامل یک شرکت تجاری بوده که تاکنون منحل نشده است بنابر این وفق ماده ۲ قانون تجارت تاجر محسوب و دعوی اعسار نیز وفق قانون نجوه اجرای محکومیتهای مالی سال ۱۳۹۴ قابلیت استماع را ندارد ۰ بنابر این مستندا " به ماده ۲ قانون ائین دادرسی مدنی قرار عدم استماع دعوی خواهان را صادر و اعلام می‌نماید رای صادره حضوری و ظرف ۲۰ روز قابل تجدید نظر در محاکم محترم تجدید نظر استان تهران می‌باشد. 
. 
رئیس شعبه ۴۱ دادگاه عمومی حقوقی تهران-رضا انصاری. رأی دادگاه تجدیدنظر استان. در خصوص تجدیدنظر خواهی ن. م. نسبت به دادنامه شماره ۹۴۰۱۰۸۰ مورخه ۱۳۹۴ / ۹ / ۲۹ صادره از شعبه محترم ۴۱ دادگاه عمومی حقوقی تهران که به موجب آن خواسته اعسار از پرداخت محکوم به موضوع دادنامه شماره ۹۴۰۱۲۹ مورخه ۹۴ / ۲ / ۲۷ منتهی به صدور قرار عدم استماع گردیده است با ملاحظه جمیع اوراق و محتویات پرونده، ملاحظه لایحه دفاعیه تجدیدنظر خواه، دفاع و ایراد موثری که باعث بی اعتباری دادنامه تجدیدنظر خواسته را فراهم نماید و منطبق با شقوق مختلف ماده ۳۴۸ قانون آیین دادرسی دادگاه‌های عمومی و انقلاب در امور مدنی باشد بعمل نیامده است و از حیث رعایت تشریفات دادرسی و استنباط قضایی بر رسیدگی دادگاه نخستین منقصت قانونی مترتب نیست زیرا برابر مستندات ابرازی تجدیدنظر خواه مدیر عامل شرکت تجاری می‌باشد. بنابراین مبادرت به اعمال تجاری می‌کند و تاجر است و از تاجر دعوی اعسار پذیرفته نمی‌شود بنابراین دادگاه ضمن رد تجدیدنظر خواهی با استناد به ماده ۳۵۳ قانون مذکور ضمن رد تجدیدنظر خواهی دادنامه تجدیدنظر خواسته تایید می‌گردد رای صادره قطعی است. 
. 
شعبه ۸ دادگاه تجدیدنظراستان تهران - مستشار و مستشار
. 
علی‌اکبر شریعت - عباس مؤذن
. 
. 
<#>
. رأی دادگاه بدوی. شماره پرونده: ۹۳۰۹۹۸۲۱۶۱۷۰۰۰۶۵ شماره دادنامه: ۹۳۰۹۹۷۲۱۶۱۷۰۰۲۶۴ تاریخ: ۱۳۹۳ / ۰۴ / ۱۷. 
رای دادگاه. 
در خصوص دعوی آقای م. ت. به طرفیت اداره تامین برنامه صدا و سیمای جمهوری اسلامی ایران به خواسته صدور حکم بر محکومیت خوانده به پرداخت مبلغ یک میلیارد و هشتصد میلیون و پانصد هزار ریال بابت حق و حقوق مهیا و دوبله فیلم‌های تلویزیونی با احتساب کلیه خسارات دادرسی و خسارت تاخیر تادیه، بدین توضیح که خواهان مدعی گردیده است بر اساس قرارداد فیمابین با خوانده اقدام به مهیا و دوبله ۴۲ عنوان فیلم تلویزیونی نموده واداره خوانده طوعا حق‌الزحمه بنده را پرداخت ننموده و به استناد صورتجلسه عادی مورخ ۱۳۸۶ / ۶ / ۲۴ نظریه کارشناس تحت عنوان تامین دلیل اخذ نموده‌ام که مقدار مطالبات اینجانب را به میزان بهای خواسته اعلام داشته است و خوانده متعهد به پرداخت حق و حقوق بنده طبق نظر کارشناس می‌باشد و لازم به ذکر است خواهان و خوانده به موجب صورتجلسه مورخ ۱۳۸۶ / ۶ / ۲۴ توافق به ارجاع امر به داوری را نموده و آقای ح. را به عنوان داور و کارشناس مرضی الطرفین انتخاب و در قسمت اخیر صورتجلسه، نظر کارشناس را برای طرفین لازم الابتاع دانسته و داور و کارشناس مرضی الطرفین نظریه خود را طی مرقومی مورخ ۱۳۸۶ / ۷ / ۲۲ اعلام داشته ولی خواهان نظر و رای داوری را قبول نداشته و آن را خلاف قانون و واقعیت دانسته است و در جلسه دادرسی مورخ ۱۳۹۳ / ۴ / ۱۶ بیان داشته تقاضای ابطال رای داوری را از شعبه ۸۶ خواستم ولی مورد قبول دادگاه قرار نگرفت و گفتند اول بایستی رای داوری رسما به شما ابلاغ گردد و سپس ابطال آن را در مهلت مقرر قانونی بخواهید ولی رای داوری بر خلاف قانونی به بنده ابلاغ نشده و متعاقبا رای صادر کردند و مدعی شدند مهلت بیست روز اعتراض شما به رای داوری سپری‌شده است و در خاتمه جلسه برای اینکه حقیقت مکشوف گردد تقاضای ارجاع امر به هیات سه نفره کارشناس نموده است. دادگاه: با توجه به اینکه خواهان و خوانده در راستای اختلاف پیش‌آمده موضوع را به داوری ارجاع داده و داور مرضی الطرفین پیرامون میزان مطالبات خواهان اظهار نظر نموده است و نظریه موصوف تاکنون زایل نگردیده است لهذا تقاضای خواهان از باب رعایت حقوق شهروندی و ارجاع امر به هیات کارشناسی که در آن به نظر ریاست محترم قوه قضائیه اشاره نموده است منطبق با موازین قانونی نیست و مسئول محترم ملاقاتهای مردمی رئیس‌کل دادگستری استان تهران، تقاضای خواهان را در صورت حصول شرایط قانونی و امکان ارجاع مراتب به هیات سه نفره کارشناس جایز و به این مرجع ارجاع نموده است و با وجود رای داوری امکان ارجاع به کارشناس وجود ندارد و مستندا به ماده ۲ قانون ایین دادرسی مدنی قرار عدم استماع دعوی صادر و اعلام می‌گردد رای صادره حضوری و ظرف مدت بیست روز از تاریخ ابلاغ قابل تجدید نظر در محاکم محترم تجدید نظر استان تهران می‌باشد.. 
ریس شعبه ۸۱ دادگاه عمومی حقوقی تهران. 
احمد حق نظری. رأی دادگاه تجدیدنظر استان. شماره پرونده: ۹۳۰۹۹۸۲۱۶۱۷۰۰۰۶۵ شماره دادنامه: ۹۳۰۹۹۷۰۲۲۰۸۰۰۹۵۷ تاریخ: ۱۳۹۳ / ۰۸ / ۲۶. 
 «رأی دادگاه». 
در خصوص تجدیدنظر خواهی م. ت. نسبت به دادنامه شماره ۹۳۰۲۶۴ مورخه ۱۳۹۳ / ۴ / ۱۷ صادره از شعبه محترم ۸۱ دادگاه عمومی حقوقی تهران که به موجب آن در خصوص خواسته مطالبه یک میلیارد و هشتصد میلیون و پانصد هزار ریال باب حق و حقوق مهیا و دوبله فیلم‌های تلویزیونی، قرار عدم استماع صادر گردیده است با توجه به محتویات پرونده ملاحظه لایحه، دفاعیه تجدیدنظر خواه، دادنامه تجدیدنظرخواسته متضمن جهات موجه در نقض است زیرا با توجه به اینکه قرارداد معنون مطابق صورتجلسه مورخه ۱۳۸۶ / ۶ / ۲۴ به جهت حدوث اختلاف مراتب را به داور مرضی الطرفین ارجاع نموده است با عنایت به اینکه حسب مفاد ماده ۴۵۷ قانون آیین دادرسی دادگاه‌های عمومی و انقلاب در امور مدنی ارجاع امر به داوری در اموال عمومی و دولتی پس از تصویب هیات وزیران و اطلاع مجلس شورای اسلامی انجام می‌شود. و سازمان صدا و سیما از نهادهای عمومی و مشمول مقررات ماده صدرالذکر می‌باشد بنابراین دعوی مطابق قانون درخواست گردیده است دادگاه محترم بدوی مکلف به رسیدگی می‌باشد فلذا با نقض قرار معنون با استناد به ماده ۳۵۳ قانون صدرالذکر پرونده جهت ادامه رسیدگی به دادگاه محترم بدوی اعاده می‌گردد، رای صادره قطعی است.. 
رئیس و مستشار شعبه ۸ دادگاه تجدیدنظراستان تهران. 
امیر صفیری- عباس مؤذن
. 
. 
<#>
. رأی دادگاه بدوی. در خصوص دادخواست تقدیمی م. س. با وکالت خانم ف. گ. ص. به طرفیت س. ه. ش. ط. به خواسته الزام به ایفای تعهدات مبایعه نامه مبنی بر تحویل بیع و پرداخت خسارت روزانه ۲۰۰۰۰۰ ریال به استناد ۱ -مبایعه نامه عادی بشماره …مورخ ۹۴ / ۶ / ۲۷ - ۲. صلح‌نامه نظربه اینکه مستندات مذکور بر تعهد خوانده دلالت داشته و خوانده در دادگاه حاضر نشده و دلیلی بر انجام تعهد ارائه ننموده است بنا بر این دادگاه با قبول خواسته خواهان مبنی بر مطالبه خسارت با استناد به ماده ۲۲۶ قانون مدنی و ۵۱۵ قانون آئین دادرسی در امور مدنی حکم به محکومیت خوانده به پرداخت روزانه ۲۰۰۰۰۰ ریال از تاریخ ۹۱ / ۹ / ۳۰ لغایت صدور حکم و نیز کلیه خسارات دادرسی در حق خواهان صادر می‌نماید در خصوص دعوی تحویل بیع نظر به اینکه تحویل بیع از آثار بیع است و تا زمانی که سند رسمی تنظیم شود آثار بیع به وجود نمی‌آید دعوی را قابل استماع ندانسته و قرار عدم استماع دعوی صادر می‌نماید رای دادگاه غیابی ظرف مهلت ۲۰ روز از تاریخ ابلاغ قابل واخواهی در این مرجع و ظرف همین مدت پس از آن قابل تجدید نظر خواهی در دادگاه تجدید نظر استان تهران می‌باشد. / ۲۰۳ رئیس شعبه دوم دادگاه حقوقی دادگستری شهرستان قدس - انصاری فرد. رأی دادگاه تجدیدنظر استان. درخصوص تجدیدنظرخواهی آقای م. ق. بطرفیت آقای س. ه. ش. ط. نسبت به قسمتی از دادنامه شماره ۱۵۳۱ - ۹۴ مورخ ۱۳۹۴ / ۱۰ / ۶ صادره از شعبه ۲ دادگاه عمومی تهران که متضمن صدور قرار عدم استماع دعوی تجدیدنظرخواه بخواسته ایفای تعهد مبنی برتحویل مبیع می‌باشد وارد و موجه است زیراکه حسب محتویات پرونده ازجمله مبایعه نامه عادی شماره ۰۹۲۵ مورخ ۹۰ / ۶ / ۲۷ که مصون ازتعرض وتکذیب باقی‌مانده حکایت از. وجود رابطه حقوقی فیمابین بین طرفین بوده وباتوجه به اینکه ازجمله آثاربیع صحیح مالکیت مشتری نسبت به مبیع می‌باشد و برخلاف استدلال دادگاه محترم بدوی تنظیم سندرسمی جزء ارکان بیع وشرایط اساسی برصحت معامله محسوب نمی‌گردد لذا با توجه به اینکه ملک متنازع فیه فاقد سند رسمی بوده و خواسته تجدیدنظرخواه تحویل مبیع که ازآثار بیع منعقده می‌باشد مطابق مقررات مطرح گردیده، لهذا دادگاه مکلف است نفیا یا اثباتا نسبت به موضوع اظهارنظرنماید بنابراین باپذیرش تجدیدنظرخواهی مستندا به ماده ۳۵۳ ازقانون آیین دادرسی درامورمدنی ضمن نقض دادنامه معترض عنه، پرونده جهت رسیدگی ماهوی به دادگاه بدوی اعاده می‌گردد این رای قطعی است
. 
مستشاران شعبه اول دادگاه تجدیدنظراستان تهران
. 
فاضل حسینی - داودصادقی
. 
. 
<#>
. رأی دادگاه بدوی. در خصوص دعوی آقای الف. ر. فرزند م. به طرفیت خانم ن. الف. پ. فرزند الف. به خواسته الزام به تمکین به شرح دادخواست تقدیمی رابطه زوجیت دائم بین خوانده و خواهان بر اساس سند نکاحیه واسناد سجلی محرز است. باتوجه به محتویات پرونده از تاریخ ۱ / ۳ / ۹۳ نفقه به خوانده پرداخت‌نشده و در حال حاضر نیز منزلی که تهیه‌شده در شهرستان م. می‌باشد در حالی که زندگی مشترک آنها از اول در شهر تهران بوده، در حد شأن زوجه نیست لذا مقدمات تمکین نیز فراهم نیست. علیهذا دادگاه به کیفیت مذکور خواسته را موجه ندانسته مستندا " به ماده ۱۱۰۶ و ۱۱۰۷ و ۱۲۵۷ قانون مدنی حکم به رد آن صادر و اعلام می‌دارد رأی صادره حضوری و ظرف بیست روز پس از ابلاغ قابل تجدیدنظر در دادگاه تجدیدنظر استان تهران است. 
. 
رئیس شعبه ۲۶۲ دادگاه عمومی تهران - جعفر پاداش اصل. رأی دادگاه تجدیدنظر استان. در خصوص تجدیدنظرخواهی آقای الف. ر. به طرفیت خانم ن. الف. پ. با وکالت خانم الف. م. ی از دادنامه شماره ۹۴۰۱۳۳۳ - ۹۴ / ۹ / ۲۵ صادره از شعبه محترم ۲۶۲ دادگاه خانواده تهران که به موجب آن حکم به رد دعوی خواهان بدوی تجدیدنظرخواه در مورد صدور حکم تمکین زوجه از وی (زوج) بشرح توضیحات داده‌شده در دادنامه موصوف صادر گردیده است وارد نمی‌باشد زیرا رای بر اساس مقررات وموازین قانونی صادر شده و ایرادی از حیث ماهوی یا شکلی به آن وارد نیست و استدلال محکمه محترم بدوی و نیز مستندات آن صحیح می‌باشد و تجدیدنظرخواه دلیلی که موجبات نقض و یا بی اعتباری دادنامه را فراهم نماید ارائه ننموده لذا بنا به مراتب دادگاه مستندا به قسمت اخیر ماده ۳۵۸ قانون آیین دادرسی دادگاه‌های عمومی و انقلاب در امور مدنی ۲۱ / ۱ / ۷۹ ضمن رد اعتراض معترض دادنامه معترض عنه را نتیجتا تایید می‌نماید رای دادگاه به موجب ماده ۳۶۵ قانون فوق‌الذکر قطعی است. 
. 
شعبه ۲۶ دادگاه تجدیدنظر استان تهران - رئیس و مستشار
. 
قربانعلی احمدی - قربانعلی میرزائی
. 
. 
<#>
. رأی دادگاه بدوی. در خصوص دعوی شرکت سهامی بیمه ا. با نمایندگی آقای ف. پ. ک. بطرفیت آقای ب. ع. ق. بخواسته مطالبه مبلغ ۲۷۳ / ۳۹۰ / ۶۱۹ / ۱ ریال و خسارت دادرسی باستناد کپی مصدق چک … - ۶ / ۱۰ / ۸۶ مبلغ ۲۷۳ / ۳۹۰ / ۶۱۹ / ۱ دادگاه نظر به اینکه مدارک مستندی خواهان مصون از ایراد و تعرض مانده است و اینکه صدور چک بعنوان مدرک مستندی وی است بر اشتغال ذمه خوانده دارد و گواهی عدم پرداخت نیز موید عدم انجام تعهد خوانده می‌باشد و خوانده دلایلی که حکایت از انجام تعهد و پرداخت وجه چک و برائت ذمه‌اش باشد به دادگاه ارائه نکرده است نظر به اینکه بقای مدرک و مستندی در ید خواهان دلالت بر بقای دین خوانده به خواهان می‌باشد و این امر مفروض است لذا دعوی خواهان مستندا به مواد ۳۱۰، ۳۱۱، ۳۱۲، ۳۱۳ و ۳۱۴ قانون تجارت و مواد ۱۹۸، ۵۱۵ و ۵۱۹ قانون آیین دادرسی مدنی و تبصره الحاقی به ماده ۲ قانون صدور چک مصوب ۱۰ / ۳ / ۷۶ محمول بر صحت تشخیص که خوانده را به پرداخت مبلغ ۲۷۳ / ۳۹۰ / ۶۱۹ / ۱ ریال بابت اصل ومبلغ ۳۲ / ۰۰۰ / ۰۰۰ ریال و حق‌الوکاله طبق تعرفه و خسارت دادرسی و خسارت تاخیر تادیه از تاریخ سر رسید ۶ / ۱۰ / ۸۶ لغایت زمان ادای دین که اجرای احکام آنرا محاسبه خواهد کرد در حق خواهان محکوم می‌کند رای دادگاه غیابی و ظرف بیست روز پس از ابلاغ قابل واخواهی در همین شعبه می‌باشد. ق / ۲۴ / ۷ / ۹۱
. 
رئیس شعبه ۱۲۴ دادگاه عمومی حقوقی تهران
. 
کرمی
. 
. 
. رأی دادگاه بدوی. دعوی ب. ع. ق. به طرفیت شرکت سهامی بیمه ا. به نمایندگی ف. پ. ک. به خواسته واخواهی از دادنامه ۹۱۰۰۷۷۸ به شرح دادخواست و صورت‌جلسه ۲۴ / ۶ / ۱۳۹۳ نسبت به اصل خواسته غیر وارد و نسبت به خسارت تاخیر تادیه مورد پذیرش است. زیرا اولا اگر چه واخواه صدور چک را مرتبط به قرارداد بیمه کرده و مدعی فسخ و لغو آن قرارداد شده اما از یک‌سو در چک تصریح و تلویحی به قرارداد پایه نشده و از سوی دیگر فسخ یا بی‌اعتبار قرارداد بیمه شماره … تا کنون از طرف مرجع ذی‌صلاح اعلام‌نشده است و اصل وصف تجریدی چک نیز در تقابل با ادعای خوانده می‌باشد. ثانیا و در خصوص خسارت تاخیر تادیه، اگر چه مطالبه خسارت تاخیر تادیه نسبت به چک مطابق تبصره الحاقی به ماده ۲ قانون صدور چک پذیرفته‌شده اما آخرین اراده قانون‌گذار در استحقاق افراد نسبت به خسارت تاخیر تادیه آن است که داین دین خود را مطالبه کند و مدیون از آن امتناع نماید (ماده ۵۲۲ قانون آیین دادرسی مدنی) و با عنایت به این‌که تاریخ مندرج در چک (تاریخ استحقاق دائن در مطالبه دین) ۶ / ۱۰ / ۱۳۸۶ بوده است مع‌الوصف دارنده چک پس از حدود پنج سال اقدام به طرح دعوی و مطالبه وجه چک نموده است که از این حیث موضوع از دو حال خارج نیست؛ یا به مدیون در پرداخت دین مهلت داده که در این صورت امتناع مدیون و مآلا خسارت تاخیر تادیه منتفی است، و یا بدون مهلت به مدیون، خود در دریافت دین تاخیر داشته که در این حالت داین علیه خود اقدام کرده است. بنابراین دادگاه به استناد مواد ۳۰۵ و ۵۲۲ و ۱۹۷ قانون آیین دادرسی مدنی و قاعده فقهی اقدام به شرح ذیل اتخاذ تصمیم می‌نماید:۱ - حکم به تایید دادنامه واخواسته (شماره ۹۱۰۰۰۷۷۸ مورخ ۲۴ / ۷ / ۱۳۹۱) در بخش محکومیت واخواه به پرداخت اصل خواسته (مبلغ ۱۶۱۹۳۹۰۲۷۳ ریال) و خسارت تاخیر تادیه از تاریخ تقدیم دادخواست (۲۰ / ۱ / ۱۳۹۱)؛ ۲ -حکم به بی حقی خواهان در دریافت خسارت تاخیر تادیه از تاریخ ۶ / ۱۰ / ۱۳۸۶ لغایت روز تقدیم دادخواست (۲۰ / ۱ / ۱۳۹۱)؛ رای صادر شده حضوری و ظرف ۲۰ روز پس از ابلاغ قابل تجدیدنظر در محاکم محترم تجدیدنظر استان تهران است. 
. 
دادرس شعبه ۱۲۴ دادگاه عمومی حقوقی
. 
تهرانهادی. رأی دادگاه تجدیدنظر استان. تجدیدنظرخواهی آقای ب. ع. ق. بطرفیت شرکت سهامی بیمه ا. درخصوص دادنامه شماره ۹۳۰۰۸۴۰ - ۹۳ / ۹ / ۳۰ صادره از شعبه ۱۲۴ دادگاه عمومی حقوقی تهران که بموجب آن و با رد واخواهی مفاد رای شماره ۹۱۰۰۷۷۸ مشعر بر محکومیت تجدیدنظرخواه به پرداخت چک (شماره … - ۸۶ / ۱۰ / ۶ عهده بانک ت.) به مبلغ یک میلیارد و ششصدو نوزده میلیون و سیصدونودهزار و دویست وهفتاد وسه ریال بعلاوه خسارات دادرسی و تاخیر تادیه به شرح دادنامه معترض عنه صادر گردیده است باتوجه به خاصیت تجرید اسناد تجاری و سائر محتویات پرونده وارد و موثر نبوده فلذا دادگاه با بررسی و مداقه در محتویات پرونده نظر به اینکه تجدیدنظرخواه دلیل قانونی در جهت نقص دادنامه ارائه نداده وحکم صادره وفق موازین قانونی و اصول حقوقی صادر گردیده است مستندا " به ماده ۳۵۸ قانون آئین دادرسی دادگاه‌های عمومی وانقلاب در امور مدنی ضمن رد تجدیدنظرخواهی دادنامه معترض عنه تائید می‌گردد. رای صادره قطعی است. 
. 
رئیس شعبه ۴۶ دادگاه تجدیدنظر استان تهران مستشار دادگاه
. 
حمیدی راد عاشورخانی
. 
. 
<#>
. رأی دادگاه بدوی. در خصوص دادخواست خانم الف. الف. الف. بطرفیت آقای ع. ل. الف. بخواسته مطالبه اجرت‌المثل ایام زوجیت بدین توضیح که خواهان اظهار داشت که از تاریخ ۵۸ / ۸ / ۷ به عقد دائم خوانده درآمده‌ام و در طول مدت زوجیت بدون قصد تبرع کلیه امور مربوط به زندگی زناشویی را انجام و از این بابت وجه یا مالی دریافت ننموده‌ام و جهت اثبات دلایلم شاهد دارم و تقاضای اجرت‌المثل دارم و خوانده در دفاع اظهار داشت که ایشان خودش کار کرده است و بنده هیچ دستوری نداده‌ام دادگاه با عنایت به محتویات پرونده و ملاحظه رونوشت سند ازدواج به شماره … مورخ ۱۳۵۸ / ۸ / ۷ رابطه زوجیت دائم فیمابین طرفین را محرز و مسلم می‌داند و با عنایت به اینکه شهود تعرفه شده از ناحیه خواهان جملگی اظهار داشتند که شاهد درخواست انجام کار از ناحیه زوج از زوجه نبوده‌اند و براساس شنیده‌های زوجه مراتب را اعلام داشته‌اند فلذا دادگاه به لحاظ عدم احراز شرایط تبصره ماده ۳۳۶ از قانون مدنی دعوی خواهان را به کیفیت مطروحه وارد ندانسته و بعلت فقدان دلایل اثباتی به استناد ماده ۱۲۵۷ از قانون مدنی حکم به بی حقی خواهان موصوف را صادر و اعلام می‌دارد رای صادره حضوری و ظرف مهلت بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
دادرس شعبه ۲۶۱ محاکم عمومی وحقوقی تهران - جواد صادقی. رأی دادگاه تجدیدنظر استان. در خصوص تجدید نظر خواهی خا نم الف. الف. خ. الف بطرفیت ع. ل. الف. نسبت به دادنامه شماره ۱۴۴۴ مورخ ۱۳۹۴ / ۱۰ / ۲۷ شعبه ۲۶۱ دادگاه عمومی حقوقی تهران در پرونده کلاسه ۰۹۲۱ مبنی بر صدور حکم به رد دعوی مطالبه اجرت‌المثل کارهای انجام‌شده در طول مدت زوجیت با توجه به مجموع محتویات پرونده و امعان نظر در اوراق و مندرجات آن مفاد لایحه تجدید نظر خواهی و لواح دفاعیه طرفین مدلول دادنامه تجدید نظر خواسته رای صادر شده دادگاه بدوی بر اساس مستندات موجود در پرونده صادر نگردیده و تجدید نظر خواهی وارد تشخیص داده می‌شود زیرا اولا «مسلم است که زوجه کارهای متداول و معمول که در زندگی مشترک مطا بق عرف جامعه ایران بوده از جمله تربیت فرزندان مشترک ونظافت و تهیه غذا را انجام داده است ثا نیا» بر ا سا س نص تبصره الحاقی ماده ۳۳۶ قانون مدنی قانوگذار نسبت به کارهای انجام‌شده توسط زوجه حق مالی را برای وی در نظر گرفته است که با مراجعه به دادگاه و امکان مطا لبه آن وجود دارد ثالثا «زوج در فرآیند دادرسی هیچگونه دلیل موجهی که ثابت کند زوجه استحقاق مطالبه اجرت کارهای انجام‌شده در طول زندگی مشترک را ندارد و به دادگاه ابراز ننموده است و صرف ادعای اینکه ایشان دستور انجام این کارها را نداده است با توجه به اینکه عملا» زوجه این کارها را در طول زندگی مشترک انجام داده است نمی‌تواند عدم استحقاق وی را نسبت به این امر سبب گردد لذا این دادگاه با توجه به مواد ۳۵۸ و ۳۶۵ قانون ایین دادرسی دادگاه‌های عمومی و انقلاب در امور مدنی رای صادر شده دادگاه بدوی را نقض و با استناد به ماده ۳۳۶ قانون مدنی و تبصره الحاقی به آن متنا سب با سنوات زندگی مشترک زوجه را به پرداخت مبلغ / ۳۵۰ / ۰۰۰ / ۰۰۰ ریال در حق زوجه بابت اجرت‌المثل کارهای انجام‌شده در طول زندگی مشترک محکوم می‌کند این رای قطعی است. 
. 
شعبه ۲۴ دادگاه تجدیدنظر استان تهران - رئیس و مستشار
. 
حسین مرادی هرندی - مهدی روحانی
. 
. 
<#>
. رأی دادگاه بدوی. در باره دعوی خانم م. چ. شغل وکیل دادگستری؛ به طرفیت آقای ع. الف. م. شغل وکیل دادگستری به خواسته فسخ نکاح دایم، با این ادعا که؛ خواهان می‌گوید: در ۱۱ / ۲ / ۹۲ به عقد زوجیت خوانده درامده و عقد ازدواج تصریحا و متباینا بر تجرد زوج بوده اینک فریب در ازدواج به سبب نکاح موقت با خانم دیگری ثابت‌شده است. در نهایت دادنامه ۷۳۵ / ۹۴ شعبه ۵ دادگاه تجدید نظر استان در مقام اعاده دادرسی از رای ۱۳۵۳ / ۹۳ شعبه ۱۴ تجدید نظر تهران در راستای تجدید نظر خواهی از دادنامه ۱۱۶۱ دادگاه عمومی تهران مستند ادعای زوجه است. خواهان لوایح مبسوطی ارایه و خوانده هم در پاسخ‌های تفصیلی جواب داده است. خوانده اجمالا در دفاع از خود ضمن انکار شرط صریح تجرد یا تبانی در آن می‌گوید: با خواهان حتی قبل ازدواج سالیان متعدد همکاری کاری در حرفه وکالت داشته، وی از عقد قبلی نکاح موقت اجمالا مطلع بوده ضمن انکه خوانده افزوده در زمان عقد زوجیت با خواهان رابطه عقد موقت نداشته، النهایه آنرا (پس از اتمام یا بذل مدت نکاح موقت قبل از ازدواج با خواهان)، واقعه جدیدی تلقی می‌کنم. از طرفی خواهان دارای وکالت در طلاق و اختیار برهم زدن رابطه زوجیت می‌باشد لیکن بر پایان دادن به نکاح فقط از طریق فسخ به دلیل تخلف از شرط تجرد اصرار دارد. دادگاه در اولین رای غیابی بی‌اثر شده خود بر فسخ نظر داشته لیکن پس از رسیدگی مجدد واخواهی وصدور قرار رد دعوی وتجدیدنظر خواهی ونقص آن با اعاده دادرسی در پرونده کیفری مجددا با تحقیقات ومطالبه لوایح زوجین وصرف نظر از اینکه و تحقیقات و مطالعه لوایح زوجین وصرف نظر از اینکه؛ خواهان حق طلاق دارد و می‌تواند در صورت کراهت در زندگی با استفاده از این اختیار با دریافت همه حقوق به رابطه زوجیت به راحتی پایان دهد و انتخاب گزینه فسخ و سال‌ها معطلی در دادگا ه‌ها وجهی نداشته است و صرف‌نظر از اینکه خیار فسخ فوری بوده و آیا زوجه به موقع اقدام نموده یا خیر؟ اینک اصولا؛ با وصف صدور رای ۷۳۵ / ۹۴ شعبه ۵ دادگاه محترم تجدیدنظر در احراز فریب در نکاح و استناد شاکیه به آن، این دادنامه ملازمه ایی با دعوی حقوقی فسخ نکاح نداشته و موضوع الزام به تبعیت از رای کیفری در اینجا متصور نیست (صرف‌نظر از احتمال حق طرح دعوی خسارت). دوم آنکه؛ تدلیس به هنگام فقدان وصف کمال یا اشتراط کمال در عقد تصریحا یا متباینا بوده و این عنصر حقوقی و صدق وصف کمال در باره زوج محرز نمی‌شود؛ به عبارت دیگر عیبی سبب فسخ استکه فقد کمال در موصوف و عیبی در فاقد محسوب شود و این مورد از این قبیل را نتوان احراز واصطیاد نمود؛ النهایه با توجه به ضرورت تفسیر مضییق در موارد فسخ نکاح اینک شبهه خروج رابطه زوجیت خواهان از تحت عام همچنان مطرح و با شک در خروج از عنوان عام همواره اصل التزام رابطه زوجیت و ضرورت استحکام خانواده در عمومیت خود باقی بوده خروج از تحت عام منتفی است (شبهه خروج مصداق از تحت دایره عام). دادگاه (ضمن توصیه به خواهان در سازش ویا اعمال حق طلاق خود و رهایی از وضع کراهتی مورد ادعا) با توجه به تحلیل پیش گفته و عدم احراز عناصر فسخ نکاح به استناد مواد ۱۱۰۲ - ۱۱۲۸ قانون مدنی حکم بر بطلان دعوی خواهان را صادر و اعلام می‌دارد این رای حضوری بوده ظرف بیست روز از ابلاغ قابل تجدید نظر خواهی در دادگاه‌های محترم تجدید نظر استان تهران است
. 
رییس شعبه ۲۷۵ دادگاه خانواده مجتمع قضایی شهید مفتح تهران- محمد امین وحدانی نیا. رأی دادگاه تجدیدنظر استان. تجدید نظر خواهی خانم م. چ. بطرفیت آقای ع. الف. م. نسبت به رأی موضوع دادنامه شماره ۲۰۹۱ مورخ ۹۴ / ۱۱ / ۰۷ صادره از شعبه ۲۷۵ دادگاه عمومی خانواده حقوقی که بررد درخواست فسخ نکاح فی ما بین تجدید نظر خواه و تجدید نظر خوانده اشعار دارد بنظر وارد است زیرا با وجود محکومیت قطعی کیفری تجدید نظر خوانده به اتهام فریب در ازدواج مشخص است که تجدید نظر خوانده در زمان عقد با تجدید نظر خواه، متاهل و فاقد وصف تجرد مورد نظر تجدید نظر خواه بوده است ومتاهل بودن خود را کتمان نموده است لذا با نقض دادنامه بدوی مستندا " به ماده ۱۸ قانون آیین دادرسی کیفری سال ۹۴ و ماده ۱۱۲۸ قانون مدنی حکم به فسخ نکاح ناشی از تدلیس فی ما بین تجدید نظر خواه و تجدید نظر خوانده صادر و اعلام می‌دارد این رأی ظرف بیست روز از تاریخ ابلاغ قابل رسیدگی فرجامی در دیوانعالی کشور است. 
. 
شعبه ۴۷ دادگاه تجدیدنظراستان تهران - رئیس و مستشار
. 
​سید داود معنوی - عارفه مدنی کرمانی
. 
. 
<#>
. رأی دادگاه بدوی. در خصوص درخواست شرکت ص. به طرفیت آقایان م. م. و ه. م. و س. م. ق. ی. به خواسته مطالبه وجه سفته به مبلغ ۵ / ۲۲۰ / ۰۰۰ / ۰۰۰ ریال و خسارات دادرسی و تاخیر تادیه، … علیهذا، با توجه به ادعای اقامه شده و توجه به مستندات ابرازی منضم دادخواست از جمله سفته‌های شماره … الی … و … جمعا به ارزش ۵ / ۲۲۰ / ۰۰۰ / ۰۰۰ ریال عند المطالبه و مدعی و ظهرنویسی و ضمانت آقای ه. م. ضمن تعهد اصلی آقای م. م. و نظر به اینکه وجود سند تجارتی در ید دارنده ظهور در اشتغال ذمه صادر کننده و ظهر نویس و اصل عدم توجه به ایرادات داشته و مستندات ابرازی به رغم لایحه شماره … مورخ ۹۴ / ۷ / ۲۹ مصون از تعرض و ایراد باقی‌مانده و دلیلی بر عدم استحقاق دارنده ابراز نگشته است. و با توجه به مقررات مواد ۳۰۷ و ۳۰۸ و ۳۰۹ قانون تجارت و نحوه و چگونگی صدور و تحریر متن سفته‌ها و نیز مسوولیت مدعی علیهم وفق ماده ۲۴۹ قانون تجارت، … و نظر به اینکه اظهارنامه‌های ارسالی موید ابلاغ واقعی یا اطلاع مخاطبین از مفاد آن نبوده و اقدامی از سوی دارنده سفته‌ها در اخذ واخواست به عنوان تکلیف دارنده حسب مواد ۲۷۹ و ۲۸۰ قانون تجارت صورت نگرفته تا به تبع آن از مزایای قانونی اسناد تجارتی بهره‌برداری قضایی گردد، که از جمله آن احتساب خسارت تاخیر تادیه و احراز تاریخ سر رسید با توجه به عدم درج آن در سغته‌ها بوده که عملا احتساب خسارت تاخیر ادعایی از زمان مطالبه، (تقدیم دادخواست) صورت خواهد پذیرفت، … فلذا، دادگاه با استناد به مقررات مواد ۲ و ۳ و ۱۹۴ و ۱۹۷ و ۱۹۸ و ۱۹۹ و ۵۰۲ و ۵۰۳ و ۵۱۵ و ۵۱۹ و ۵۲۲ قانون آ. د. م و مواد ۲۴۹ و ۳۰۷ و ۳۰۸ و ۳۰۹ و ۲۷۹ و ۲۸۰ قانون تجارت ضمن رد مطالبه خسارت تاخیر تادیه از تاریخ ۹۳ / ۱۲ / ۶ و سایر ادعا‌ها جز محکومیت آتی اعلامی، دعوی خواهان را نسبت به سایر خواسته‌ها ثابت و محمول بر صحت تشخیص و حکم بر محکومیت خواندگان (م. م. و ه. م.) به نحو تضامنی به پرداخت مبلغ مجموعا ۵ / ۲۲۰ / ۰۰۰ / ۰۰۰ ریال بابت اصل خواسته و مبلغ ۱۵۸ / ۹۱۰ / ۰۰۰ ریال به عنوان خسارات و هزینه‌های دادرسی و نیز خسارت تاخیر تادیه از تاریخ مطالبه (تقدیم دادخواست - ۹۴ / ۴ / ۲۲) لغایت هنگام پرداخت در حق خواهان صادر و اعلام می‌نماید. حکم صادره در هر دو بخش ظرف بیست روز از تاریخ ابلاغ قابل تجدید نظرخواهی در محاکم تجدید نظر استان تهران می‌باشد. و در خصوص ادعای اقامه شده به طرفیت آقای س. م. ق. ی. قطع نظر از ماهیت امر با توجه به استرداد درخواست طی لایحه شماره مورخ ۹۴ / ۸ / ۱۶، دادگاه با استناد به مقررات بند الف ماده ۱۰۷ قانون آ. د. م. قرار ابطال دادخواست صادر و اعلام می‌نماید. قرار صادره ظرف بیست روز از تاریخ ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۴۰ دادگاه حقوقی عمومی تهران - محمد دیو سالار. رأی دادگاه تجدیدنظر استان. تجدیدنظرخواهی شرکت ص. به طرفیت آقایان م. و ه. شهرت هردو م. نسبت به آن قسمت ازدادنامه شماره ۰۹۷۰ - ۹۴ مورخ ۹۴ / ۸ / ۳۰ که درخصوص مطالبه حق‌الوکاله قانونی حکم به ردخواسته خواهان بدوی (تجدیدنظرخواه) صادرنموده وارداست زیرا برطبق مستندات ابرازی تجدیدنظرخواه شرکت دولتی محسوب و برطبق ماده ۳۲ قانون آئین دادرسی مدنی می‌توانسته بجای وکالت رسمی دادگستری ازنماینده حقوقی برای طرح دعوا استفاده نماید ومطابق تبصره ۳۰ قانون بودجه سال ۱۳۳۹ حق مطالبه حق‌الوکاله رامطابق مقررات مربوط به وکالت دارد بنابراین مستندا به ماده ۳۵۸ قانون آئین دادرسی مدنی ضمن نقض این قسمت از دادنامه حکم به پرداخت حق‌الوکاله طبق تعرفه قانونی ازسوی تجدیدنظرخوانده به تجدیدنظرخواه را صادر و اعلام می‌دارد این رای قطعی است
. 
۰ مستشاران شعبه اول دادگاه تجدیدنظراستان تهران
. 
داودصادقی - فاضل حسینی
. 
. 
<#>
. رأی دادگاه بدوی. در خصوص دعوی خانم ف. پ. به وکالت آقای ح. ش. بطرفیت ۱ - ع. پ. ۲ - ن. پ. ۳ - ن. پ. به خواسته الزام به تنظیم سند رسمی ملک مقوم به ۵۱ / ۰۰۰ / ۰۰۰ ریال ارزش منطقه‌ای ملک ۳۳ / ۱۳۵ / ۶۰۰ ریال و همچنین مطالبه خسارات دادرسی که وکیل خواهان جهت اثبات ادعای خویش طی سند مالکیت و گواهی حصر وراثت و صلح‌نامه شماره ۱ مورخ ۹۲ / ۷ / ۲۸ وتوافق نامه عادی را به دادگاه ارائه و خواسته خویش را به شرح دادخواست تقدیمی بیان داشته. دادگاه از توجه به محتویات پرونده نظر به اینکه مستند دعوی خواهان صلح‌نامه عادی پیوست دادخواست بوده و با توجه به اینکه ثبت صلح‌نامه در نقاطی که دفتر ثبت اسناد و املاک موجود می‌باشد اجباری است و نظر به اینکه سندی که طبق ماده ۴۷ به ثبت نرسد در هیچ‌یک از ادارات و محاکم پذیرفته نخواهد بود و خواهان مذکور می‌بایست بدوا نسبت به ثبت رسمی صلح‌نامه و یا تنفیذ آن اقدام می‌نموده بنابراین دادگاه دعوی مطروحه مذکور را به کیفیت معنونه قابل استماع ندانسته و مستندا به مواد ۴۶ , ۴۷ , ۴۸ قانون ثبت اسناد و املاک مصوب ۱۳۱۰ و ماده ۲ قانون آیین دادرسی مدنی قرار رد دعوی خواهان صادر می‌گردد. رای صادره ظرف ۲۰ روز از تاریخ ابلاغ قابل تجدیدنظرخواهی در مراجع تجدیدنظر استان می‌باشد. 
. 
دادرس شعبه ۳۷ دادگاه عمومی (حقوقی) تهران - صفاری
. 
. 
. رأی دادگاه تجدیدنظر استان. تجدیدنظرخواهی ف. پ. با وکالت ح. ش. نسبت به دادنامه شماره ۳۰۰ مورخ ۹۴ / ۵ / ۱۴ صادره از شعبه ۳۷ دادگاه عمومی حقوقی تهران که به موجب آن قرار رد دعوی تجدیدنظرخواه با خواسته الزام به تنظیم سند رسمی به انضمام خسارات دادرسی صادر گردیده وارد می‌باشد و دادنامه معترض عنه شایسته تائید نمی‌باشد زیرا مقررات مادتین ۴۶ و ۴۷ قانون ثبت مانع از آن نیست که دادگاه دلایل و مدارکی را که خواهان برای اثبات معامله ابراز می‌نماید نپذیرد در ما نحن مستند انجام معامله یک فقره صلح‌نامه عادی است که قطع نظر از اینکه صحت و اصالت آن مصون از تعرض باقی‌مانده، سایر وراث مرحوم ع. پ. وقوع عقد صلح فی ما بین مورث خود با تجدیدنظرخواه را گواهی نموده‌اند لذا دعوی به نحو صحیح اقامه شده و محکمه تکلیف دارد با ورود در ماهیت رسیدگی نموده و نفیا «یا اثباتا» اظهارنظر نمایدو صدور قرار به جهت اینکه مستند دعوی صلح‌نامه بوده و رسیدگی به دعوی مستلزم تنفیذ آن می‌باشد صحیح نیست بنابراین دادگاه مستندا " به ماده ۳۵۳ از قانون آئین دادرسی مدنی، ضمن نقض دادنامه تجدیدنظرخواسته پرونده را جهت ادامه رسیدگی به محکمه محترم بدوی اعاده می‌نماید.. رأی صادره قطعی است. 
. 
رئیس شعبه ۵۱ دادگاه تجدیدنظر استان تهران - مستشار دادگاه
. 
سید سعید میرحسینی - محمد ترابی
. 
. 
<#>
. رأی دادگاه بدوی. در خصوص دعوی خانم ل. ح. باوکالت خانم م. ج. به طرفیت ادارۀ ثبت احوال اراک به خواسته ابطال شناسنامه شماره *** وصدورشناسنامه جدید به تاریخ تولد به تاریخ با امعان نظردرمحتوای پرونده ۱۳۶۳ باتوجه به نظریه کارشناس منتخب دادگاه که سن خواهان راسی ویک سال اعلام کرده ونظریه مذکور مصون ازتعرض مانده است که بااوضاع واحوال قضیه منطبق درنتیجه دادگاه دعوای خواهان راوارد می‌داند وبه استناد مواد ۱۹۸ قانون ایین دادرسی مدنی و ۹۹۵ قانون مدنی حکم بربطلان شناسنامه شماره *** خواهان والزام خوانده به صدور شناسنامه جدید باتاریخ تولد ۰۱ / ۰۱ / ۱۳۶۳ صادر می‌کنداین رأی صادره حضوری و ظرف بیست روز پس از ابلاغ قابل تجدید نظر در دادگاه تجدید نظر استان تهران می‌باشد. 
. 
رئیس شعبۀسی وپنج دادگاه عمومی حقوقی تهران - مجیدشایسته. رأی دادگاه تجدیدنظر استان. تجدیدنظرخواهی اداره ثبت احوال اراک نسبت به دادنامه شماره ۱۱۴۲ - ۹۴ / ۱۰ / ۱۲ صادره از شعبه سی و پنجم دادگاه عمومی حقوقی تهران که به موجب آن حکم بر ابطال شناسنامه شماره *** متعلق به خانم ل. ح. با تاریخ تولد ۵۸ / ۱۱ / ۳۰ و الزام اداره تجدیدنظرخواه به صدور سند سجلی جدید با تاریخ تولد ۱۳۶۳ / ۱ / ۱ صادر و اعلام گردیده وارد و محمول بر صحت بوده و بر استدلال و استنباط محکمه بدوی خدشه و اشکال قانونی وارد است. زیرا خواهان ادعا دارد شناسنامه مذکور متعلق به خواهرش بوده که در سال ۱۳۵۸ فوت‌شده و بعد از ولادت وی در سال ۱۳۶۳ والدین همان سند را به ایشان اختصاص داده‌اند، لیکن گواهی فوت صاحب اصلی شناسنامه را تقدیم نکرده و هیچ دلیلی بر فوت صاحب سند ابراز نکرده، گواهی ولادت خودش را نیز تقدیم ننموده و دلیلی بر اثبات ادعا ارائه نکرده است. گزارش کارشناس منتخب دادگاه نیز صریح در اثبات ادعا نبوده و موضوعیت نیز ندارد. بعلاوه، خواهان بیش از سی سال از شناسنامه مورد خواسته استفاده نموده و با قرار دادن عکس خویش بر آن، عملا به تعلق سند به خودش اقرار نموده، ضمن اینکه ادعای خواهان دلالت بر فوت خواهرش در سال ۱۳۵۸ دارد، در حالی که سند سجلی مورد خواسته در سال ۱۳۵۹ صادر شده و این مغایرت آشکار نیز دلالت بر صحیح نبودن ادعای وی دارد. لذا دادگاه ادعای تجدیدنظرخواه را وارد تشخیص داده، مستندا به ماده ۳۵۸ قانون آئین دادرسی مدنی و ماده واحده قانون حفظ اعتبار اسناد سجلی و جلوگیری از تزلزل آنها، ضمن نقض دادنامه تجدیدنظرخواسته، حکم بر بی حقی و بطلان ادعای خواهان صادر می‌نماید. رای صادره قطعی است. 
. 
شعبه ۱۰ دادگاه تجدیدنظر استان تهران - رئیس و مستشار
. 
محمد حسن امی - امیر حسین رمضان زاده
. 
. 
<#>
. رأی دادگاه بدوی. در خصوص دادخواست خانم س. خ. ز. با وکالت ش. م. م. طرفیت اداره ثبت احوال تهران مبنی برابطال شناسنامه شماره *** صادره از ثبت احوال شهرستان تهران و تغییر نام از س. به ثمین -دادگاه با توجه به اوراق و محتویات پرونده و با ملاحظه دادخواست خواهان و استماع اظهارات وکیل مشارالیه وخودخواهان ولایحه دفاعیه خوانده واستماع شهادت شهود که درجلسه مورخه ۹۴ / ۱۰ / ۲۱ دردادگاه حاضرشده ومتفقا " صحت ادعای خواهان راتایید نمودندو نظریه پزشک مثبوت در پرونده و اینکه دفاع موثری نیز ازطرف خوانده ارائه نشده لذا دادگاه دعوی خواهان راصحیح وثابت دانسته ومستندابه ماده ۹۹۵ قانون مدنی حکم به ابطال شناسنامه شماره *** وصدورشناسنامه جدیدباتاریخ تولد ۱۳۶۴ / ۷ / ۱ و تغییر نام از س. به ثمین باحفظ سایرمندرجات آن صادر و اعلام می‌دارد. رای صادره حضوری و ظرف مهلت بیست روز از تاریخ ابلاغ قابل تجدید نظر خواهی در دادگاه تجدید نظر استان تهران می‌باشد. 
. 
دادرس شعبه ۵۰ دادگاه عمومی و حقوقی تهران- علیرضا پورآقابالا. رأی دادگاه تجدیدنظر استان. تجدیدنظرخواهی اداره ثبت احوال تهران نسبت به دادنامه شماره ۸۶۵ - ۹۴ / ۱۰ / ۲۸ صادره از شعبه ۵۰ دادگاه عمومی حقوقی تهران که به موجب آن حکم بر ابطال سند سجلی شماره *** مربوط به خانم س. خ. ز. و صدور سند سجلی جدید با تاریخ تولد ۶۴ / ۷ / ۱ و تغییر نام از س. به ثمین صادر و اعلام گردیده وارد و محمول بر صحت بوده و بر استدلال و استنباط محکمه نخستین خدشه و اشکال قانونی وارد است. زیرا خواهان که مدعی تعلق شناسنامه مذکور به خواهرش که فوت گردیده می‌باشد، گواهی فوت صاحب اصلی شناسنامه را ابراز نکرده و گواهی ولادت خودش را نیز تقدیم نکرده، اظهارات شاهدان تعرفه شده نیز تلقینی به نظر می‌رسد و موجب ایجاد قطع و یقین برای دادگاه نمی‌نماید، گواهی پزشک نیز موضوعیت نداشته و صرفا طریقیت دارد. از طرفی خواهان بیش از سی سال از شناسنامه مذکور استفاده نموده و با همان ازدواج نموده و با قرار دادن عکس خویش بر آن و استفاده طولانی، عملا به تعلق این سند به خودش اقرار داشته، بعلاوه نام خواهان نیز از اسامی مذهبی و متناسب با جنس صاحب سند بوده و موجبی برای تغییر آن وجود ندارد. لذا دادگاه ادعای تجدیدنظرخواه را وارد تشخیص داده، مستندا به ماده ۳۵۸ قانون آئین دادرسی مدنی و ماده واحده قانون حفظ اعتبار اسناد سجلی و جلوگیری از تزلزل آنها، ضمن نقض دادنامه تجدیدنظر خواسته، حکم بر بی حقی و بطلان ادعای خواهان صادر می‌نماید. رای صادره قطعی است. 
. 
شعبه ۱۰ دادگاه تجدیدنظر استان تهران - رئیس و مستشار
. 
محمد حسن امی - امیر حسین رمضان زاده
. 
. 
<#>
. رأی دادگاه بدوی. در خصوص دعوی آقای م. ش. به طرفیت خانم م. ز. به خواسته منع اشتغال زوجه از اشتغال فعلی در فرودگاه مهرآباد تهران با توجه به محتویات پرونده و لحاظ اظهارات طرفین و نظر به اینکه در وضعیت موجود بین زوجین و وجود فرزند مشترک چهارساله که نیاز به مراقبت و عطوفت پدر و مادر دارد و اینکه اشتغال زوجه در وضعیت مذکور به مصلحت خانواده نمی‌باشد، علی‌هذا دادگاه دعوی خواهان را وارد تشخیص و مستندا به مواد ۱۲۵۷ و ۱۱۷۷ قانون مدنی، زوجه را از اشتغال فعلی وی منع نموده و اعلام می‌نماید رای صادره حضوری و ظرف مهلت بیست روز پس از ابلاغ قابل تجدیدنظر در محاکم محترم استان تهران خواهد بود. 
. 
رییس شعبه ۲۳۴ دادگاه حقوقی (خانواده یک) تهران-علیرضا پنداشته پور. رأی دادگاه تجدیدنظر استان. در خصوص دادخواست تجدیدنظرخواهی خانم م. ز. نسبت به دادنامه شماره ۹۴۰۹۹۷۰۲۰۰۴۰۱۴۵۸ مورخ ۹۴ / ۹ / ۱۷ صادره از شعبه ۲۳۴ دادگاه خانواده تهران در پرونده شماره ۹۴۰۹۹۸۰۲۰۰۴۰۱۲۴۷ متضمن صدور حکم به منع اشتغال در فرودگاه مهرآباد با توجه به بررسی و مداقه در جمیع اوراق پرونده دادگاه اعتراض تجدیدنظرخواه را وارد دانسته زیرا اولا اشتغال تجدیدنظرخواه (زوجه) در فرودگاه مهرآباد را نمی‌توان منافی با حیثیت زن تلقی کرد ثانیا چنانچه زوجه پس از ازدواج با اذن و رضایت زوج قرار داد اشتغال منعقد نماید و پس از سپری شدن مدتی از زندگی مشترک زوج از اذن خود برگردد بفتوای مقام معظم رهبری مدظله‌العالی رجوع زوج مبنای شرعی ندارد بناءعلی هذا دادگاه مستندا به ماده ۳۵۸ قانون آئین دادرسی دادگاه‌های عمومی و انقلاب در امور مدنی دادنامه معترض عنه را نقض و به استناد ماده ۱۲۵۷ قانون مدنی حکم بر بطلان دعوی خواهان اصلی پرونده (زوج) صادر و اعلام می‌نماید رای صادره به استناد ماده ۳۶۵ قانون صدر الذکر قطعی است
. 
شعبه ۲ دادگاه تجدیدنظراستان تهران - رئیس و مستشار
. 
​علی سیفی - فردین ارژنگی
. 
. 
<#>
. رأی دادگاه بدوی. در خصوص دعوی خواهان خانم ط. ش. ز. بطرفیت. آقای س. الف. ع. بخواسته مطالبه مبلغ یک میلیارد و هشتصد میلیون ریال و خسارات تأخیر تأدیه به استناد تصویر مصدق ۳ فقره چک به شمارهء … مورخ ۸ / ۶ / ۱۳۸۷ و … مورخ ۵ / ۹ / ۱۳۸۷ و … مورخ ۵ / ۹ / ۱۳۸۷ عهده حساب جاری شمارهء … بانک م. شعبه آ. و گواهی عدم پرداخت صادره از بانک محال علیه با لحاظ خسارات دادرسی، نظر به ملاحظه اصول مستندات در ید دارنده (خواهان) و توجها به عدم ارائه هرگونه ایراد و دفاعی از ناحیه خوانده، دادگاه با احراز مدیونیت خوانده در قبال خواهان و استصحاب بقاء دین بر ذمهء مشارالیه، دعوی خواهان را محمول بر صحت تلقی ومستندا به مواد ۱۹۸، ۵۱۹ و ۵۲۲ قانون آیین دادرسی مدنی و مواد ۲۴۹، ۳۱۳ و ۳۱۴ قانون تجارت حکم بر محکومیت خوانده موصوف به پرداخت مبلغ یک میلیار و هشتصد میلیون ریال بابت اصل خواسته و مبلغ ۱۷۵۰۰۰ ریال بابت خسارات دادرسی و تأخیر تأدیه از تاریخ سررسید لغایت اجرای حکم در حق خواهان صادر و اعلام می‌نماید. رای صادره غیابی و ظرف بیست روز پس از ابلاغ قابل واخواهی در این دادگاه بوده و ظرف مهلت بیست روز پس از ان قابل تجدید نظر در محاکم تجدید نظر استان است. 
. 
رئیس شعبه ۴۱ دادگاه حقوقی تهران - رضا انصاری
. 
. رأی دادگاه بدوی. در خصوص واخواهی آقای س. الف. ه. به وکالت از آقای س. الف. ع. بطرفیت خانم ط. ش. ز. به دادنامه غیابی شماره ۹۳۰۹۹۷۲۱۶۰۶۰۰۲۸۴ این شعبه دادگاه نظر به اینکه واخواه هیچ دلیلی که موید پرداخت وجه چکهای مورد ادعای واخوانده در دادنامه واخواسته باشد ارائه نداده است و از طرفی رسیدهای مورد استناد واخواه دلالتی بر پرداخت وجه چکهای مورد ادعای واخوانده نمی‌نماید و با توجه به وجود لاشه چکهای موضوع دعوی در ید واخوانده، ایراد و اعتراض واخواه را موجه و محمول بر صحت ندانسته و مستندا «به مواد ۳۰۵ و ۳۰۶ قانون آئین دادرسی مدنی ضمن رد ادعای واخواه، دادنامه واخواسته عینا» تائید و ابرام می‌گردد رای صادره حضوری و ظرف ۲۰ روز قابل تجدید نظر در محاکم محترم تجدید نظر استان تهران می‌باشد. 
. 
رئیس شعبه ۴۱ دادگاه حقوقی تهران - رضا انصاری. رأی دادگاه تجدیدنظر استان. درخصوص تجدیدنظرخواهی آقای س. الف. ع. با وکالت آقایان ع. ش. و س. الف. ه. بطرفیت خانم ط. ش. از دادنامه شماره ۹۳۰۱۰۴ مورخ ۱۳۹۳ / ۱۱ / ۲۰ شعبه ۴۱ دادگاه عمومی حقوقی تهران که مبتنی بر رد واخواهی و تأیید دادنامه غیابی ۹۳۰۲۸۴ - ۱۳۹۳ / ۰۴ / ۱۱ شعبه بدوی مشعر بر محکومیت تجدیدنظرخواه به پرداخت یک میلیارد و هشتصد میلیون ریال بابت وجه ۳ طغری چک مدرکیه بانضمام خسارات دادرسی و تأخیر تأدیه می‌باشد با عنایت به محتویات پرونده و مدافعات مطروح طرفین اعتراض مدلل و موجهی که اساس رأی مرقوم را مخدوش نماید اقامه نگردیده است زیرا اصول مستندات بدوی همچنان در ید خواهان نخستین قرار داشته از سوی دیگر مشخص نیست پرداخت‌های تجدیدنظرخواه بابت چه امری است و استناد به مقرره ماده ۲۸۲ قانون مدنی نیز تأثیری در قضیه نداشته چون در دیون متعدده اختیار مدیون در اختصاصی بودن تأدیه به یکی از دیون می‌بایست در زمان پرداخت اعمال و تصریح گردد که این امر در زمان پرداخت‌ها با توجه به فیشهای ابرازی تجدیدنظرخواه تصریح و اعمال نگردیده است لذا استناد به ماده مرقوم بلاوجه است از این روی تجدیدنظرخواهی با شقوق ماده ۳۴۸ قانون آیین دادرسی دادگاه‌های عمومی و انقلاب در امور مدنی مطابقت نداشته و براساس و با استناد به ماده ۳۵۸ قانون موصوف بنا به جهات یاد شده ضمن رد تجدیدنظرخواهی دادنامه تجدیدنظرخواسته تأیید و استوار می‌گردد. این رأی قطعی است. 
. 
شعبه ۳ دادگاه تجدیدنظر استان تهران - مستشار و مستشار
. 
احمد کرمی-سلیمان حیدری حویق
. 
. 
<#>
. رأی دادگاه بدوی. خواسته خواهانها ۱. آقای م. ز. و. ۲. آقای ع. ز. و. ۳. خانم ز. ز. و. ۴. خانم ز. ز. و. ۵. خانم م. ز. و. ۶. خانم س. ق. با وکالت آقایان م. ح. و ع. الف. م. به طرفیت خواندگان آقای ر. و م. هر دو ج. م. با وکالت آقای م. ص. و ن. ا. عبارت است از ابطال رای داوری صادره مورخ ۹۳ / ۳ / ۷ که کپی مصدق آن ضمیمه دادخواست می‌باشد و طی آن خواهانها به پرداخت مبلغ- ۱۱۹ / ۱۸۰ / ۹۹۷ / ۷۵۸ ریال در حق خواندگان محکوم و نیز طرفین ملزم به استرداد دعاوی و شکایات خود علیه یکدیگر و نیز خواهانها ملزم به پاسخگویی به شرکای سرمایه‌گذار و پیش خریداران پروژه فرمانیه و نیز محکومیت طرفین به پرداخت هزینه کارشناسی و داوری صادر شده است. دادگاه وقت رسیدگی تعیین و طرفین را به دادرسی دعوت و اظهارات و دفاعیات طرفین را استماع نموده است. اینک دادگاه با توجه به محتویات پرونده وملاحظه لوایح طرفین (وکلای خواهانها ثبت‌شده تحت شماره ۷۲۳ - ۹۴ / ۲ / ۲۱ و وکلای خواندگان ثبت‌شده تحت شماره ۷۲۴ - ۹۴ / ۲ / ۲۱) و نظر به اینکه در ماده ۲ قرارداد داوری در خصوص شیوه صدور رای داوری و نحوه رسیدگی داور که در حقیقت در مقام بیان اوصاف رسیدگی دقیق و اتقان آن بوده آمده: «…. به گونه‌ای که پس از رسیدگی و داوری موضوعات مزبوره توسط داور هیچگونه اختلافی در بین طرفین در خصوص موارد مذکور در این ماده رسیدگی نشده باقی نماند» ; و حال آنکه به شرح بند ثالثا از رای داوری، به بخشی از اختلافات طرفین رسیدگی نشده است و در حقیقت باقی‌مانده‌اند و نظر به این‌که اراده طرفین داوری به شرح ذیل ماده سوم قرارداد داوری و نیز بند «د» ; قرارداد مورد اشاره بر این امر استقرار یافته که رای داوری باید از طریق اظهارنامه به اصحاب قرارداد ابلاغ شود و حال آنکه مورد قبول طرفین می‌باشد که رای داوری از طریق اظهارنامه به طرفین قراداد داوری ابلاغ نشده است و این امر بر خلاف حاکمیت اصل اراده و احترام توافقات می‌باشد و با عنایت به اینکه مسجل است که داور قبل از صدور رای داوری مراتب را به جهت فنی بودن قضیه و اقتضای امر به کارشناسی ارجاع داده است اما بدون ابلاغ این نظریه اصحاب دعوی و انتظار استماع نظر آنان در خصوص نظریه کارشناسی، بلافصل مبادرت به صدور رای نموده است و حال آنکه اطلاع از نظریه کارشناسی در حقیقت از حقوق طرفین می‌باشد و حقوقدانان نیز به این امر و لزوم رعایت دادن فرصت به طرفین و امکان آگاهی آنها از نظر کارشناسی و اعتراض به آن در مدتی که تعیین می‌شود تصریح کرده‌اند لذا دادگاه با توجه به مراتب دعوی خواهانها را صحیح و وارد تشخیص مستندا به بند یک ماده ۴۸۹ قانون آئین دادرسی مدنی حکم به ابطال رای داوری صادره فیمابین طرفین مورخ ۹۳ / ۳ / ۷ صادر و اعلام می‌نماید رای صادره حضوری و ظرف ۲۰ روز پس از ابلاغ قابل تجدیدنظر در دادگاه تجدیدنظر استان تهران است. 
. 
رئیس شعبه ۱۱۱ دادگاه عمومی حقوقی تهران - علی مسعودی. رأی دادگاه تجدیدنظر استان. آقایان ۱ - ر. ج. م. ۲ - م. ج. م. با وکالت آقای م. ص. و خانم ن. ا. به طرفیت آقایان و خانمها ۱ - م. ز. و. ۲ - ع. ز. و. ۳ - ز. ز. و. ۴ - ز. ز. و. ۵ - م. ز. و. ۶ - س. ق. با وکالت آقایان ب. ش. و ح. ح. نسبت به دادنامه شماره ۲۲۵ مورخ ۱۳۹۴ / ۳ / ۱۰ شعبه ۱۱۱ دادگاه عمومی حقوقی تهران تجدیدنظرخواهی کرده‌اند. بر اساس دادنامه موصوف در مورد دعوای تجدیدنظرخواندگان به خواسته ابطال رای داوری مورخ ۱۳۹۳ / ۳ / ۷ اجمالا با این استدلال که اولا برابر ماده ۲ قرارداد استنادی داوران مکلف به رسیدگی به تمام اختلافات طرفین بوده به نحوی که پس از رسیدگی اختلافی در خصوص موارد مذکور در این ماده باقی نمانده باشد. حال آنکه به شرح بند ثالثا از رای داوری به بخشی از اختلافات طرفین رسیدگی نشده است. ثانثا برابر ماده ۳ قرارداد استنادی و بند دال آن رای داوری باید ازطریق اظهار نامه به اصحاب قرارداد ابلاغ شود در حالی که رای داوری از طریق پیش‌بینی‌شده در قرارداد به طرفین ابلاغ نشد است. ثالثا داور قبل از صدور رای داوری، مراتب را به جهت فنی بودن قضیه و اقتضای امر به کارشناسی ارجاع داده است. اما بدون ابلاغ نظریه کاشناسی مبادرت به صدور رای نموده است. حال آنکه اطلاع از نظیه کارشناسی در حقیقت از حقوق طرفین می‌باشد و حقوق و آنان نیز به این امر و لزوم رعایت دادن فرصت به طرفین و امکان آگاهی آنان از نظر کارشناس و اعتراض به آن در مدتی که تعیین می‌شود تصریح کرده‌اند. بنابر این دعوا را وارد تشخیص و به استناد بندیک ماده ۴۸۹ قانون آئین دادرسی مدنی حکم به ابطلا رای داوری صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه برابر بند ۳ قرارداد داوری موضوع داوری تمامی اختلافات ناشی از مشارکت در امر احداث بنا و ساختمان از جمله اختلافات راجع به موضوع تقسیم نامه و توافقنامه تنظیمی فی‌مابین مورخ ۱۳۸۷ / ۳ / ۲۲ در خصوص پلاک ثبتی … و … فرعی از … اصلی بخش ۱۱ تهران و همچنین اختلافات حادثه در موضوع ساختمان احداثی مشارکتی ولنجک، زمین … بین طرفین می‌باشد. نظر به اینکه مندرجات رای داوری دلالت بر آن دارد که داور مرضی الطرفین پیرامون کلیه اختلافات موضوع قرارداد داوری (بند ۲ قرارداد استنادی) اظهار نظر کرده است و با توجه به اینکه بند ثانیا رای داوری در ارتباط با مطالبات طرفین قرارداد داوری (تجدیدنظرخواهانها و تجدیدنظرخواندگان) ازپیش خریداران واحدهای ساخته‌شده از پروژه ولنجک با خسارات مورد ادعای پیش خریداران از نامبردگان است. از آنجایی که مبنای صلاحیت داور برای رسیدگی به موضوع اختلاف طرفین قرارداد داوری است و با توجه اینکه پیش خریداران آپارتمانهای احداثی در تنظیم قرارداد داوری نقشی ندانسته و در زمره طرفین آن نمی‌باشند و با عنایت به اصل نسبی بودن قراردادها، لذا داور صلاحیت رسیدگی به اختلاف طرفین دعوا با پیش خریداریان آپارتمانها (اشخاص ثالث) نداشته و اساسا رسیدگی به اختلاف پیش خریداران و اصحاب دعوا خارج از موضوع قرارداد داوری است و بر این اساس داور در این مورد اظهار نظر نکرده است و این امر از موجبات بطلان رای داوری نمی‌باشد. نظر به اینکه داور مرضی الطرفین به موجب اظهار نامه شماره ۹۳۱۰۶۷۸۹۹۶۱۲۶۳۰ مورخ ۱۳۹۳ / ۳ / ۷ رای صادره را به تجدیدنظرخواندگان ابلاغ کرده است بنابر این ابلاغ رای داوری بر اساس بند ۳ قرارداد داوری (ابلاغ رای از طریق اظهار نامه) انجام گردیده است و استدلال دادگاه مبنی بر اینکه داور مطابق قرارداد داوری رای را ابلاغ نکرده است مغایر با ادله موجود در پرونده است لذا ابطال رای داوری به جهت مذکور موجه نمی‌باشد. نظر به اینکه هر چند در داوری بین‌المللی نادیده گرفتن مقررات ابلاغ از جمله عدم ابلاغ نظریه کارشناس از موارد بطلان رای داوری است لیکن با توجه به اینکه موارد بطلان رای داوری در داوری داخلی در ماده ۴۸۹ قانون آئین دادرسی مدنی احصاء گردیده است و با توجه به اینکه برابر ماده ۴۷۷ قانون مرقوم داوران در رسیدگی و رای به تابع مقررات قانون آئین دادرسی مدنی نیستند ولی باید مقررات مربوط به داوری را رعایت کنند بنابر این در داوری داخلی داور ملزم به ابلاغ نظریه کاشناسی نیست و عدم ابلاغ نظریه کارشناس از جهات بطلان رای داور نمی‌باشد. افزون بر آن مرادقانونگذار از بند ۱ ماده ۴۸۹ قانون آئین دادرسی مدنی ایراد حکمی است نه ایراد موضوعی و اظهار نظر کارشناسی دلیل موضوعی است و عدم ابلاغ نظریه کارشناس ملازمه با مخالف بودن رای با قوانین موجد حق نمی‌باشد. بنابر این رای داور مغایر با قوانین موجد حق نمی‌باشد از این رو موجبی برای ابطال آن وجود ندارد بنابه مراتب مذکور تجدیدنظرخواهی وارد تشخیص داده می‌شود و به تجویز ماده ۳۵۸ قانون آئین دادرسی مدنی نقض دادنامه تجدیدنظرخواسته حکم به بطلان دعوای خواهان نخستین صادر و اعلام میگرد. این رای قطعی است. 
. 
شعبه ۶۱ دادگاه تجدیدنظر استان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. در خصوص دادخواست آقای ج. الف. د. با وکالت خانم ط. الف. د. به طرفیت خانم‌ها ف. ک. - ز. ک. - م. ک. و م. ک. با وکالت آقای س. ح. به خواسته الزام خواندگان به حضور در دفترخانه و تنظیم سند رسمی حقوق سرقفلی یک باب مغازه جزء پلاک ثبتی … واقع در و. خیابان ط. مستندا به یک برگ مبایعه نامه مورخ ۵۹ / ۱۰ / ۱۰ - اظهارنامه قانونی و عنداللزوم شهادت شهود و همچنین دادخواست تقابل آقای م. ک. و خانم‌ها ف.، ز. و م. ک. با وکالت آقای س. ح. به طرفیت آقای ج. الف. د. و خانم ع. الف. م. به خواسته تخلیه یک باب مغازه به لحاظ انتقال به غیر مستندا به تصویر مصدق سند مالکیت تصویر اجاره‌نامه عادی - محتویات پرونده تأمین دلیل کلاسه ۹۰۱ شعبه اول سال ۹۲ شورای حل اختلاف و. - تصویر سند عادی واگذاری خوانده ردیف اول به خوانده ردیف دوم و تصویر مصدق جواز کسب بنام خوانده ردیف دوم دادگاه با توجه به اوراق و محتویات پرونده و با عنایت به اینکه مستند دعوی طرفین قرارداد مورخ ۵۹ / ۱۰ / ۱۰ می‌باشد که بر اساس آقای م. ک. سرقفلی مغازه را به آقای ج. الف. د. به مبلغ بیست و پنج هزار تومان و نیز دریافت اجاره‌بها به صورت ماهیانه به میزان دویست تومان منتقل نموده و نظر به اینکه قرارداد مذکور در واقع قرارداد اجاره می‌باشد که می‌بایست همه شرایط اساسی صحت اجاره را باید دارا باشد لیکن در قرارداد مذکور مدت ذکر نگردیده لذا مستندا به ماده ۴۶۸ قانون مدنی قرارداد مذکور محکوم به بطلان می‌باشد و قرارداد باطل فاقد تأثیر حقوقی می‌باشد لذا دادگاه بنابر مراتب مذکور و مستندا به ماده ۴۶۸ قانون مدنی و مواد ۲ و ۱۹۷ قانون آئین دادرسی مدنی حکم بر بطلان دعوای خواهانها می‌نماید. رأی صادره حضوری و ظرف بیست روز پس از ابلاغ قابل تجدیدنظرخواهی در دادگاه محترم تجدیدنظر استان تهران می‌باشد. 
. 
رئیس شعبه دوم دادگاه عمومی حقوقی ورامین - محمد داداش زاده. رأی دادگاه تجدیدنظر استان. تجدیدنظرخواهی آقای ج. الف. د. با وکالت بعدی خانم ط. الف. د. بطرفیت آقای م. ک. با وکالت بعدی آقای س. ح. نسبت به قسمتی از دادنامه شماره ۶۲۰ مورخ ۱۳۹۳ / ۷ / ۲۷ شعبه دوم دادگاه عمومی حقوقی و. که متضمن صدور حکم به بطلان دعوی الزام به حضور در دفترخانه اسناد رسمی و تنظیم سند رسمی سرقفلی یک باب مغازه جزء پلاک ثبتی … واقع در و. می‌باشد وارد و موجه است. برحسب محتویات پرونده خواهان بدوی (تجدیدنظرخواه) مدعی است با پرداخت کل ثمن به موجب اجاره‌نامه ۱۳۵۹ / ۱۰ / ۱۰ شش‌دانگ یک باب مغازه (سرقفلی) به پلاک فوق و مورد اجاره‌نامه را خریداری نموده ولی خوانده حاضر به حضور در دفترخانه و تنظیم سند رسمی اجاره نگردیده است. وکیل خوانده فوق در جواب ضمن ارائه دادخواست تقابل درخواست تخلیه مغازه متنازع فیه را به لحاظ انتقال به غیر مطرح نموده‌اند و در توضیح دعوی خود بیان کرده‌اند: موکل اینجانب طی سند عادی یک باب مغازه از پلاک … را در تاریخ ۱۳۵۹ / ۱۰ / ۱۰ به خوانده ردیف اول (آقای ج. ک.) به اجاره واگذار می‌نماید و طی شرط ضمن عقد حق انتقال به غیر را منوط به اجازه و رضایت موجه می‌نماید. در اواخر سال ۱۳۹۲ وقتی به اداره دارایی برای امور مالیات مراجعه می‌نماید متوجه می‌شود خوانده ردیف اول مورد اجاره را به خوانده ردیف دوم (خانم ع. الف. م.) انتقال و حتی در اتحادیه صنف لوازم یدکی فروشان جواز کسب به نام خوانده دوم صادر گردیده است. موجر جهت اثبات ادعای خود تصویر پروانه کسب شماره … مورخ ۱۳۸۶ / ۳ / ۲۱ که به نام خانم ع. الف. م. صادر شده است و سند عادی انتقال اجاره به خانم مذکور را پیوست نموده‌اند. دادگاه صرف‌نظر از مراتب فوق که ظاهرا دلالت بر انتقال مورد اجاره به خانم ع. الف. م. دارد با عنایت به اینکه وکیل تجدیدنظرخواه در توجیه انتقال مورد اجاره دفاع نموده‌اند: موکلم ارتشی بود نمی‌توانست از مغازه استفاده کند خرید سرقفلی در سال ۱۳۵۹ انجام شد ولی با وجود تمدید قرارداد تا سال ۱۳۷۹ هیچ استفاده‌ای از مغازه نشده بود چون مستاجر ارتشی بود در سال ۱۳۷۹ به دارایی مراجعه می‌کنند فقط با راهنمایی یکی از کارکنان دارایی برای رفع مشکل ممنوعیت صدور جواز کسب مبایعه نامه و سند عادی بنام همسر ایشان خانم ع. الف. م. تنظیم‌شده است و صرفا قرارداد بصورت عادی تنظیم‌شده است جواز کسب بنام خانم ع. الف. م. صادر شده است. طرفین (آقای الف. د. و همسرش ع. الف. م.) اقرار نموده‌اند این معامله صرفا صوری بوده است هیچ قصدی برای انتقال وجود نداشته است تاکنون هم فقط آقای ج. الف. د. از آن استفاد نموده است. از ابتدای اخذ جواز کسب این جواز کسب به دیوار مغازه نصب‌شده بود و موجر که رابطه فامیلی با موکلین بنده دارد و در همسایگی مغازه هستند از این موضوع اطلاع داشته‌اند، می‌دانستند خانم ع. الف. م. متصرف و مستاجر نیست لذا اعتراض نکرده‌اند. وکیل تجدیدنظرخوانده در جواب بیان نموده‌اند موکل بنده از ابتدا از انتقال فوق مطلع نبوده‌اند به محض مراجعه به اداره دارایی و اطلاع از این انتقال اقدام قانونی جهت تخلیه نموده‌اند. دادگاه از توجه به مطالب فوق و اینکه سند عادی تمدید قرارداد اجاره در تاریخ ۱۳۸۸ / ۸ / ۱۹ فی‌مابین آقای م. ک. و آقای ج. الف. د. مجددا تنظیم‌شده است که دلالت بر تداوم رابطه استیجاری سابق دارد در این سند به انتقال سرقفلی مغازه به آقای ج. الف. د. تاکید شده است و شرایط جدیدی برای رابطه استیجاری مطرح نموده‌اند که مورد توافق طرفین بوده است از جهت دیگر آقای م. ک. با ارسال اظهارنامه رسمی شماره … مورخ ۱۳۹۲ / ۱۰ / ۴ درخواست تمدید قرارداد اجاره را مطرح کرده‌اند لذا بنا به مراتب فوق با تنظیم سند عادی مورخ ۱۳۸۸ / ۸ / ۱۹ و ارسال اظهارنامه اخیر تداوم تصرفات آقای ج. الف. د. و ادامه رابطه استیجاری محرز می‌باشد استدلال دادگاه بدوی درخصوص اینکه به لحاظ عدم قید مدت اجاره قرارداد مورخ ۱۳۵۹ / ۱۰ / ۱۰ مستندا به ماده ۴۶۸ قانون مدنی محکوم به بطلان می‌باشد و قرارداد باطل فاقد تاثیر حقوقی است متکی به ادله قانونی نمی‌باشد زیرا اولا طرفین رابطه استیجاری بر حسب این قرارداد و مدت‌دار بودن آن تاکید نموده‌اند از طرف دیگر در سند عادی ۱۳۵۹ / ۱۰ / ۱۰ اجاره ماهیانه دویست تومان تعیین‌شده است بنابراین صرف‌نظر از اینکه مدت فی‌مابین طرفین معلوم بوده قدر مسلم مدت اجاره فوق یک ماهه بوده و این قرارداد در سالهای بعد تمدید گردیده است آخرین بار به موجب سند عادی مورخ ۱۳۸۸ / ۸ / ۱۹ قرارداد اجاره برای مدت سه سال تمدید گردیده است لذا با پذیرش تجدیدنظرخواهی به استناد ماده ۳۵۸ قانون آیین دادرسی مدنی این قسمت از رای معترض عنه نقض به استناد ماده ۷ قانون روابط موجر و مستاجر سال ۱۳۵۶ حکم به الزام خوانده به تنظیم سند اجاره و سرقفلی بر پایه شرایط تنظیم‌شده در آخرین توافقنامه طرفین (سندعادی مورخ ۱۳۸۸ / ۸ / ۱۹) صادر می‌نماید. درخصوص تجدیدنظرخواهی آقای م. ک. و خانم‌ها ۱ - ز. ۲ - م. ۳ - ف. شهرت همگی ک. بطرفیت آقای ج. الف. د. و خانم ع. الف. م. (با وکالت آقای س. ح. وکیل تجدیدنظرخواهان‌ها و وکالت بعدی خانم ط. الف. د. نسبت به تجدیدنظرخواندگان) نسبت به قسمتی از دادنامه تجدیدنظرخواسته که متضمن صدور حکم به بطلان دعوی تخلیه به لحاظ انتقال به غیر بنا به مراتب و استدلال‌های فوق رای معترض عنه در نتیجه موافق موازین قانونی است لذا به استناد ماده ۳۵۸ قانون آئین دادرسی مدنی ضمن رد تجدیدنظرخواهی دادنامه تجدیدنظر خواسته از این حیث نتیجتا تأیید می‌شود. رأی قطعی است. /
. 
رئیس شعبه سوم دادگاه تجدیدنظر استان تهران - مستشاران دادگاه
. 
احمد کرمی - رسول امیری - سلیمان حیدری حویق
. 
. 
<#>
. رأی دادگاه بدوی. درخصوص دعوای آقای ق. ع. با وکالت آقای ب. ع. ز. بطرفیت آقای ح. الف. بخواسته صدور گواهی اعسار از پرداخت هزینه دادرسی در مرحله واخواهی از دادنامه شماره ۱۱۰۸ مورخ ۹۲ / ۱۱ / ۲۷ صادره از این دادگاه نظر به اینکه خواهان به شهادتنامه تنظیمی استناد نموده در حالیکه در شهادتنامه میزان هزینه دادرسی و شغل خواهان و منشاء اطلاعات شهود قید نگردیده است بنابراین با توجه به ماده ۵۰۶ قانون آئین دادرسی و لزوم ذکر موارد فوق در شهادتنامه - و بلحاظ عدم اقامه دعوی وفق موازین قانونی به استناد ماده ۲ قانون آئین دادرسی مدنی قرار رد دعوی صادر می‌نماید قرار صادره ظرف مدت ۲۰ روز پس ازابلاغ قابل تجدیدنظرخواهی در محاکم تجدیدنظر دادگستری استان تهران می‌باشد. 
. 
رئیس شعبه دهم دادگاه عمومی (حقوقی) تهران- حسین محمودزاده. رأی دادگاه تجدیدنظر استان. در خصوص تجدید نظر خواهی آقای ق. ع. با وکالت آقای ب. ع. ز. بطرفیت آقای ح. الف. نسبت به دادنامه شماره ۶۲۶ مورخ ۹۴ / ۷ / ۱۵ صادره از شعبه ۱۰ دادگاه عمومی حقوقی تهران که به موجب آن قرار رد دعوی تجدیدنظر خواه بخواسته اعسار از پرداخت هزینه دادرسی مرحله واخواهی صادر گردیده است از بررسی محتویات پرونده اعتراض وارد است زیرا معترض استشهادیه شهود را پیوست دادخواست نموده ومحکمه محترم علیرغم پیوست استشهادیه تحقیق از شهود را لازم دانسته ودر جلسه دادرسی از شهود تعرفه شده تحقیق نموده وپس از استماع گواهی گواهان ایراد شکلی به استشهادیه پیوست وصدور قرار رد دعوی موقعیت نداشته ومورد از موارد صدور حکم بوده لذا به تجویز ماده ۳۵۳ قانون آئین دادرسی مدنی دادنامه تجدید نظر خواسته وپرونده جهت رسیدگی ماهوی به دادگاه صادر کننده قرار اعاده گردد رای صادره قطعی است
. 
شعبه ۳۵ دادگاه تجدیدنظراستان تهران - مستشار و مستشار
. 
مسعود اقتصادی- رسول محمدی
. 
. 
<#>
. رأی دادگاه بدوی. رای دادگاه
. 
در خصوص ص. ج. با وکالت الف. ف. ن. بطرفیت ی. ج. بخواسته تقاضای مطالبه نفقه معوقه از تاریخ ۹۱ / ۱۰ / ۱ لغایت صدور حکم با جلب نظر کارشناس به انضمام کلیه خسارات دادرسی. نظر به دفاعیات زوج، زوجه منزل را بدون دلیل ترک کرده و رفته است حتی دادنامه شماره ۹۴۰۹۹۷۲۶۶۰۵۰۱۰۲۳ موضوع پرونده کلاسه ۹۴۰۷۱۹ صادره از شعبه دوم حقوقی م. در مورد تمکین زوجه صادر شده است که باز هم خودداری می‌کند علیرغم مراتب نفقه‌ای هم به زوجه پرداخت‌نموده است با این اوصاف نشوز زوجه محرز می‌باشد بعلاوه عدم حضور زوجه در منزل زوج ظهور در عدم تمکین و نشوز زوجه دارد و نفقه در مقابل تمکین می‌باشد و زن ناشزه مستحق نفقه نمی‌باشد فلذا خواسته خواهان ثابت نبوده و دادگاه مستندا به ماده ۱۹۷ قانون آیین دادرسی مدنی حکم به رد خواسته خواهان صادر و اعلام می‌نماید. رای صادره حضوری و ظرف ۲۰ روز از تاریخ ابلاغ قابل تجدید نظر طلبی در محاکم تجدید نظر استان تهران می‌باشد. 
. 
رئیس شعبه ۱۰۰۱ دادگاه عمومی (خانواده) ملارد-علی امین نژاد. رأی دادگاه تجدیدنظر استان. رای دادگاه
. 
در خصوص تجدیدنظرخواهی خانم ص. ج. با وکالت آقای الف. ف. ن. به طرفیت آقای‌ی. ج. از دادنامه شماره ۹۴۰۱۶۶۰ - ۹۴ / ۹ / ۱۴ صادره از شعبه محترم ۱۰۰۱ دادگاه خانواده م. که به موجب آن حکم به رد خواسته خواهان بدوی (تجدیدنظرخواه) درمرودمطالبه نفقه معوقه ازتاریخ ۹۱ / ۱۰ / ۱ لغایت صدور حکم با جلب نظر کارشناس به انضمام خسارات دادرسی بشرح توضیحات داده‌شده در دادنامه موصوف صادر گردیده است وارد نمی‌باشد زیرا رای بر اساس مقررات وموازین قانونی صادر شده و ایرادی از حیث ماهوی یا شکلی به آن وارد نیست و استدلال محکمه محترم بدوی و نیز مستندات آن صحیح می‌باشد و تجدیدنظرخواه دلیلی که موجبات نقض و یا بی اعتباری دادنامه را فراهم نماید ارائه ننموده لذا بنا به مراتب دادگاه مستندا به قسمت اخیر ماده ۳۵۸ قانون آیین دادرسی دادگاه‌های عمومی و انقلاب در امور مدنی ۲۱ / ۱ / ۷۹ ضمن رد اعتراض معترض دادنامه معترض عنه را نتیجتا تایید می‌نماید رای دادگاه به موجب ماده ۳۶۵ قانون فوق‌الذکر قطعی است. 
. 
شعبه ۲۶ دادگاه تجدیدنظر استان تهران - رئیس و مستشار
. 
قربانعلی احمدی - قربانعلی میرزائی
. 
. 
<#>
. رأی دادگاه بدوی. در خصوص دادخواست تقدیمی خواهان‌ها ۱ - خ. م. د. ۲ - ف. گ. ب. با وکالت ز. الف. به طرفیت خوانده ر. م. ن به خواسته مطالبه مهریه ۷۱۴ عدد سکه تمام بهار آزادی با احتساب خسارات دادرسی، با ملاحظه تصویر مصدق عقدنامه (سند نکاحیه) رسمی به شماره … مورخ ۱۳۸۰ / ۵ / ۲۶ تنظیمی در دفتر رسمی ثبت ازدواج شماره … تهران علقه زوجیت فیمابین طرفین با مهریه‌ای به شرح خواسته برای دادگاه محرز است. از آنجا که به مجرد عقد نکاح، زوجه مالک مهریه می‌گردد و مهریه خواهان نیز حسب مندرجات سند نکاحیه عندالمطالبه می‌بایست به زوجه پرداخت گردد وبا توجه به اینکه زوجه فوت نموده و خواهان پدر مادر زوجه می‌باشند و با مطالبه آنان حسب دادخواست تقدیمی حال گردیده و نظر به اینکه خوانده (زوج) علیرغم ابلاغ قانونی اخطاریه وقت دادرسی و با وصف انتظار کافی در جلسه رسیدگی دادگاه حاضرشده و لایحه‌ای نیز در این رابطه ارسال ننموده و انکار یا تکذیبی نسبت به موضوع دعوی به عمل نیاورده از سوی دیگر دلیلی بر پرداخت دین و برائت ذمه خود ابراز ننموده واقرار نموده که مهریه را پرداخت نکرده است، لذا دادگاه ضمن استصحاب بقاء دین و احراز اشتغال ذمه خوانده، دعوی خواهان را وارد و محمول بر صحت تشخیص داده مستندا به مواد ۱۰۷۸، ۱۰۸۲ قانون مدنی و ۱۹۸، ۵۱۵ و ۵۱۹ قانون آیین دادرسی دادگاه‌های عمومی و انقلاب در امور مدنی رای بر محکومیت خوانده به پرداخت ۷۱۴ عدد سکه تمام بهار آزادی بابت اصل خواسته و پرداخت هزینه دادرسی حق‌الوکاله وکیل درحق خواهان محکوم می‌نماید.. رای صادره غیابی وظرف بیست روز پس از ابلاغ قابل واخواهی در همین دادگاه وظرف بیست روز پس از آن قابل تجدید نظرخواهی در محاکم تجدید نظر استان تهران می‌باشد. 
. 
رئیس شعبه ۲۵۹ دادگاه عمومی (خانواده) تهران - احمد موذنی. رأی دادگاه بدوی. در خصوص واخواهی آقای ر. م. ن. فرزند ح. به طرفیت ف. گ. ب. فرزند ح. نظر به اینکه از سوی واخواه دلائل و مدارکی که موجب نقض دادنامه فوق‌الذکر باشد ارائه نگردیده و لذا دادگاه واخواهی واخواه به استناد ماده ۳۰۶ ق. آیین دادرسی مدنی را وارد ندانسته ضمن تائید حکم صادره حکم به رد واخواهی واخواه صادر و اعلام می‌نماید رای صادره حضوری و قابل تجدید نظر خواهی ظرف مدت بیست روز پس از رویت در دادگاه تجدید نظر استان می‌باشد. 
. 
رئیس شعبه ۲۵۹ دادگاه عمومی خانواده تهران - احمد موذنی. رأی دادگاه تجدیدنظر استان. در خصوص تجدیدنظرخواهی آقای ر. م. ب. بطرفیت خانم ف. گ. ب. با وکالت خانم ز. الف. نسبت به دادنامه شماره ۱۴۲۰ - ۹۴ / ۸ / ۱۹ صادره از شعبه ۲۵۹ دادگاه خانواده تهران که به موجب ان ضمن رد واخواهی دادنامه غیابی شماره ۶۳۱ - ۹۴ / ۴ / ۲۴ که متضمن محکومیت تجدیدنظرخواه به تادیه تعداد ۷۱۴ سکه طلای بهار آزادی بعنوان مهریه مورث تجدیدنظرخوانده مرحومه م. ملک دار می‌باشد عینا مورد تایید قرار گرفته است با توجه به مستندات و مندرجات پرونده تجدیدنظرخواهی وارد و موجه بوده و دادنامه صادره در خور نقض می‌باشد زیرا بموجب گواهی حصر وراثت بشماره …- ۹۳ / ۴ / ۳۱ صادره از حوزه ۸ شورای حل اختلاف تهران ورثه حین الفوت خانم م. م. ر سه نفر شامل زوج و والدین او می‌باشند در این صورت ما ترک متوفی که مهریه نیز جزء ما ترک محسوب می‌شود وفق بند ۱ ماده ۸۹۹ قانون مدنی تنصیف می‌شود نصف آن مربوط به زوج و نصف دیگر مربوط به والدین می‌باشد آنهم با رعایت مقررات مربوطه از قانون مدنی علیهذا محکومیت تجدیدنظرخواه به تادیه کل مهریه در حق والدین متوفی مغایر با قانون است به همین سبب خواسته خواهانها نسبت به مهریه دختر متوفای آنها در حد نصف مطابق با قانون بوده و دادنامه صادره تا میزان مذکور و هزینه دادرسی و حق‌الوکاله در همین حد با استناد به ذیل ماده ۳۵۸ قانون آئین دادرسی مدنی تائید و ابرام می‌گردد و نسبت به نصف دیگر قابل پذیرش نبوده و با استناد به صدر ماده ۳۵۸ قانون مزبور و ماده ۸۹۹ و ۱۲۵۷ قانون مدنی آنرا نقض و حکم به بطلان دعوی صادر و اعلام می‌نماید علیهذا بنا به مراتب مذکور تجدیدنظرخواهی متقابل خانم ف. گ. ب. با وکالت خانم ز. الف. نسبت به دادنامه مزبور وجاهت قانونی نداشته مردود اعلام می‌گردد. این رای قطعی است. /
. 
مستشاران شعبه ۳۰ دادگاه تجدیدنظر استان تهران
. 
زاهدیان - واعظی
. 
. 
<#>
. رأی دادگاه بدوی. درخصوص دعوی خواهان‌ها ۱. خانم ز. ب. ۲. آقای الف. د. با وکالت خانم ف. ب. به طرفیت خواندگان آقایان و خانم‌ها ۱. ف. ۲. ف. ۳. ف. ۴. ف. ۵. ف. همگی د. ۶. اداره سرپرستی تهران به خواسته خلع ید از شش‌دانگ پلاک ثبتی … بخش ده تهران به انضمام کلیه خسارت قانونی و حق‌الوکاله وکیل و خسارت دادرسی باتوجه به محتویات پرونده و دادخواست تقدیمی خواهان‌ها و اظهارات وکیل نامبرده درجلسه دادگاه که اعلام‌شده است خواهان‌ها ورثه مرحوم ف. د. که احدی از وراث مرحوم ح. د. است، می‌باشند و پلاک مورد دعوی ماترک مرحوم ح. د. است لذا پس از فوت نامبرده از مورخ ۱۳۸۴ / ۴ / ۲۴ در تصرف خواندگان می‌باشد لذا تقاضای صدور حکم بر وفق ستون خواسته را دارند. دادگاه باعنایت به پاسخ استعلام ثبتی و اصله که حاکی از مالکیت ح. د. است. نظر به اینکه طرح دعوی خلع ید قبل از اثبات و استقرار مالکیت خواهان‌ها در اموال غیر منقول براساس مقررات قانونی ثبت اسناد و املاک فاقد مبنای قانونی است لذا مستندا به مواد ۲ و ۱۹۷ قانون آئین دادرسی مدنی و رای وحدت رویه شماره ۶۷۲ مورخ ۱۳۸۳ / ۱۰ / ۱ دیوان محترم عالی کشور حکم بر رد دعوی خواهان صادر و اعلام می‌گردد. حکم صادره حضوری بوده و ظرف بیست روز پس از ابلاغ قابل تجدیدنظر خواهی در محاکم محترم تجدیدنظر استان تهران است. 
. 
رییس شعبه ۱۸۲ دادگاه حقوقی تهران - امامعلی نصیری. رأی دادگاه تجدیدنظر استان. درخصوص تجدیدنظرخواهی آقای ف. ب. به وکالت ازخانم ز. ب. و اقای ا. ح. د. به طرفیت خانمها وآقایان ۱ - ف. ۲ - ف. ۳ - ف. ۴ - ف. ۵ - ف. شهرت همگی د. و ۶ -اداره سرپرستی تهران از دادنامه شماره ۱۰۱۲ - ۹۴ مورخ ۹۴ / ۹ / ۲۸ صادره از شعبه ۱۸۲ دادگاه عمومی حقوقی تهران که متضمن صدور حکم به رد دعوی تجدید نظر خواهان بخواسته خلع ید از شش‌دانگ پلاک ثبتی … بخش ده تهران بانظمام کلیه خسارات قانونی می‌باشد دادگاه با توجه به محتویات پرونده وگواهی حصر وراثت ارائه‌شده هر چند تجدید نظر خواهان جزء ورثه مالک رسمی ملک مزبور می‌باشد اما تا زمانیکه اموال مورث از جمله ملک موضوع خواسته بین کل ورثه تقسیم‌نشده باشد دعوی فعلی قابلیت استماع ندارد فلذا رای صادره که براین بنا اصدار گردیده واز حیث نتیجه منطبق با قرار می‌باشد مستندا به ماده ۴۰۳ قانون آیین دادرسی مدنی با تلقی آن به قرار رد رای معترض عنه را تائید واعلام می‌دارد این رای قطعی است. 
. 
شعبه اول دادگاه تجدیدنظر استان تهران - مستشار و مستشار
. 
​سیدمحمدفاضل حسینی - داودصادقی
. 
. 
<#>
. رأی دادگاه بدوی. آقای م. ب. به وکالت از شرکت لیزینگ خ. (سهامی عام) به طرفیت ۱ -شرکت توزیع سوخت و کالای ن. ۲ -شرکت صنایع خ. با وکالت آقای ع. الف. آقایان ۳ - س. ش. الف. ط. ۴ - ح. ص. ۵ - ح. س. پ. ۶ -ع. ش. الف. دادخواستی مبنی بر مطالبه وجه چک به مبلغ ۸۸ / *** / ۵۶۹ / ۹۸۱ ریال به انضمام خسارات دادرسی و تاخیر تادیه تقدیم کرده که در تاریخ ۹۳ / ۵ / ۱۷ شعبه ارجاع شده است. شرح دادخواست بیان‌شده خوانده ردیف اول زیر مجموعه و وابسته خوانده ردیف دوم به موجب کپی مصدق ۲۱ فقره چک تقدیمی به شماره‌های … الی … به تاریخ ۱۳۹۰ / ۳ / ۸ جملگی عهده بانک م. شعبه مرکزی ا. که توسط خواندگان ردیف سوم و چهارم به نمایندگی صادر گردیده مبلغ فوق را به خواهان بدهکار می‌باشند. ضمنا تمامی چک‌ها و وجوه مزبور مورد ضمانت خوانده ردیف دوم قرار گرفته و با حصول سررسید نام خواندگان ردیف ۵ و ۶ در گواهی عدم پرداخت درج‌شده است. وکیل شرکت خوانده ردیف دوم حاضر شده و در مقام دفاع اظهار داشته شرکت یاد شده به عنوان ضامن امضا نکرده و در صدور چکها نقشی نداشته است. لازم به ذکر است که سایر خواندگان در جلسه دادگاه حاضر نشده و دفاعی اقامه نکرده است. اینک دادگاه اعتقاد دارد اولا: شرکت خوانده ردیف دوم (صنایع خ.) صرفا طی چک شماره … را مهر و امضا کرده و در پرداخت آن چک مسئولیت تضامنی دارد. ثانیا: ظهر سایر نامه‌ها توسط خوانده اخیر مهر و امضا نشده و نامه‌های استنادی خواهان نیز حکایت از ضمانت پرداخت وجه چک‌های استنادی ندارد. ثالثا: خواندگان ردیف ۵ و ۶ هیچ نقشی در صدور چک‌ها نداشته‌اند و صرف درج نام آنها در برگ گواهی عدم پرداخت موجب توجه مسئولیت به آنها نیست. رابعا: دعوا متوجه سایر خواندگان می‌باشد با این اوصاف ۱ -دعوا متوجه خواندگان ردیف ۵ و ۶ نیست به استناد بند ۴ ماده ۸۴ و ماده ۸۹ قانون آیین دادرسی مدنی قرار رد دعوا نسبت به این خواندگان صادر و اعلام می‌گردد. ۲ - به استناد مواد ۱۹۸ و ۵۱۹ قانون آیین دادرسی مدنی و تبصره ماده ۲ قانون صدور چک حکم به محکومیت تضامنی شرکت خوانده ردیف دوم (صنایع خ.) به همراه سایر محکوم علیهم ذیل به پرداخت وجه یک فقره چک به شماره … به مبلغ ۴۵ / ۸۶۱ / ۰۴۸ / ۳۳۳ ریال به انضمام خسارت تاخیر تادیه بر مبنای شاخص رسمی نرخ تورم بانک مرکزی از تاریخ صدور چک (۹۳ / ۳ / ۸) لغایت اجرای کامل حکم، هزینه دادرسی و حق‌الوکاله وکیل طبق تعرفه (صرفا در صدور وجه چک فوق) در حق شرکت خواهان صادر و اعلام می‌گردد. ۳ - دعوای مطروحه بیشتر از وجه چک فوق متوجه شرکت خوانده ردیف دوم نیست در این خصوص به استناد بند ۴ ماده ۸۴ و ماده ۸۹ قانون آیین دادرسی مدنی قرار رد دعوا صادر و اعلام می‌گردد. ۴ -دعوای مطروحه متوجه خواندگان ردیف اول، سوم و چهارم می‌باشد. به استناد مواد ۱۹۸ و ۵۱۹ قانون آیین دادرسی مدنی و تبصره ماده ۲ قانون صدور چک حکم به محکومیت تضامنی خواندگان اخیر به پرداخت مبلغ ۸۸ / *** / ۵۶۹ / ۹۸۱ ریال بابت اصل خواسته، خسارت تاخیر تادیه از سررسید چک‌ها لغایت اجرای کامل حکم بر مبنای شاخص رسمی نرخ تورم بانک مرکزی، هزینه دادرسی و حق‌الوکاله وکیل طبق تعرفه در حق خواهان صادر و اعلام می‌گردد. این رای نسبت به شرکت خوانده ردیف دوم حضوری و ظرف مدت بیست روز پس از ابلاغ قابل اعتراض نزد محاکم تجدید نظر استان تهران می‌باشد. رای نسبت به خواندگان ردیف اول، سوم و چهارم غیابی ابتدا ظرف مدت بیست روز پس از ابلاغ قابل واخواهی نزد این مرجع و سپس ظرف بیست روز دیگر قابل اعتراض نزد محاکم تجدید نظر استان تهران می‌باشد. 
. 
رئیس شعبه ۴۲ دادگاه عمومی حقوقی تهران - امین رجبی. رأی دادگاه تجدیدنظر استان. تجدیدنظرخواهی شرکت صنایع خ. (سهامی خاص) با وکالت آقای ع. الف. بطرفیت شرکت لیزینگ خ. (سهامی عام) با وکالت آقای م. ب. نسبت به دادنامه شماره ۹۳۰۰۰۰۷۷۶ مورخ ۱۳۹۳ / ۸ / ۲۷ صادره از شعبه ۴۲ دادگاه عمومی تهران که به موجب آن حکم به محکومیت تضامنی تجدیدنظرخواه به پرداخت مبلغ ۴۵ / ۸۶۱ / ۰۴۸ / ۳۳۳ ریال به انضمام خسارت تاخیر تادیه بر مبنای شاخص رسمی نرخ تورم بانک مرکزی از تاریخ صدور چک ۹۳ / ۳ / ۸ لغایت اجرای حکم و هزینه دادرسی و حق‌الوکاله وکیل طبق تعرفه درحق شرکت تجدیدنظرخوانده صادرگردیده وارد نیست و رای صادره با عنایت به محتویات پرونده و مجموع رسیدگیهای به عمل آمده صحیح و فاقد ایراد و اشکال اساسی بوده و بارعایت اصول و مقررات و قواعد دادرسی و موازین قانونی اصدارگردیده و تقاضای تجدیدنظرخواهی بگونه‌ای نیست که صحت دادنامه تجدیدنظرخواسته را مخدوش نموده و موجب فسخ و بی اعتباری آن گردد و با التفات بر اینکه چک مورد ادعا به شماره … مورخ ۱۳۹۳ / ۳ / ۸ توسط شرکت تجدیدنظرخواه به عنوان ضمانت مهر گردیده و در زمان صدور چک با توجه به نوع شرکت که سهامی عام بوده حقوق دارنده چک محقق گردیده و دارای حقوق مکتسبه بوده و تبدیل شرکت مذکور (تجدیدنظرخواه) از سهامی عام به سهامی خاص خللی به حقوق دارنده چک وارد نمی‌نماید وبا عنایت به اصل عدم توجه به ایرادات در اسناد تجاری، تجدیدنظرخواهی را در مجموع غیر موجه تشخیص و با رد اعتراض دادنامه معترض عنه را با استناد به ماده ۳۵۸ از قانون آیین دادرسی در امور مدنی تائید می‌نماید رای صادره قطعی است. 
. 
شعبه اول دادگاه تجدیدنظر استان تهران - مستشار و مستشار
. 
​سیدمحمدفاضل حسینی - داودصادقی
. 
. 
<#>
. رأی دادگاه بدوی. درخصوص دادخواست اقای الف. الف. پ. فرزند م. با وکالت اقایان ح. الف. ن. و ر. ن. به طرفیت اقایان م. الف. پ. فرزند م. و ن. ج. به خواسته اعسار از پرداخت محکوم به موضوع دادنامه شماره ۹۴۰۹۹۷۰۲۲۰۱۰۰۶۸۳ مورخ ۹۴ / ۶ / ۱۷ صادره بر پرونده شماره بایگانی ۹۳۱۴۶۱ شعبه اول دادگاه تجدیدنظر استان تهران، دادگاه پس از جری تشریفات قانونی و دعوت طرفین و تشکیل جلسات رسیدگی ۹۴ / ۸ / ۹ و ۹۴ / ۹ / ۲۳ دادگاه و پس از اخذ اظهارات وکیل خواهان و نظر به اینکه مفاد استشهادیه محلی خواهان بطور کامل و گویا بیانگر عدم بضاعت مالی خواهان نمی‌باشد قرار استماع گواهی گواهان صادر و لکن شهادت شهود تعرفه شده متعارض با اظهارات وکیل خواهان و شهود دیگر بوده، ضمن اینکه اطلاع کامل از میزان درآمد و نحوه امرار معاش خواهان نداشتند و باتوجه به استعلام صورت گرفته از شرکت سهامی خاص پ.، نامبرده دارای سهام متعدد با ارزش ریالی گزافی می‌باشد که از نظر دادگاه مکتوم نگهداشته بود. لذا دادگاه دعوی خواهان را غیرثابت تشخیص و به استناد ماده ۱۲۵۷ قانون مدنی و مواد ۶ و ۸ و ۱۱ قانون نحوه اجرای محکومیتهای مالی حکم به رد دعوای خواهان صادر و اعلام می‌نماید. النهایه باتوجه به محتویات پرونده از جمله شهادت شهود و میزان دارایی شخص و توجه به محکوم به، به نظر دادگاه، هدف از طرح دعوی اعسار، تاخیر در انجام تعهد و ایزاء محکوم لهم می‌باشد، لذا دادگاه به استناد تبصره ماده ۱۰۹ قانون ائین دادرسی مدنی، خواهان را به سه برابر هزینه دادرسی درحق دولت محکوم می‌نماید. حکم صادره حضوری و ظرف بیست روز پس از ابلاغ قابل تجدیدنظرخواهی درمحاکم محترم تجدیدنظر استان مرکزی می‌باشد. 
. 
دادرس شعبه ۱۸۸ محاکم حقوقی تهران - زردشت شمشیری. رأی دادگاه تجدیدنظر استان. تجدیدنظرخواهی آقای الف. الف. پ. با وکالت آقایان ر. ن. و ح. الف. ن. بطرفیت آقایان م. الف. پ. و ن. ج. با وکالت م. م. نسبت به دادنامه شماره ۹۴۰۰۰۷۱۴ مورخ ۱۳۹۴ / ۹ / ۲۴ صادره از شعبه ۱۸۸ دادگاه عمومی تهران که به موجب آن حکم به رد دعوی تجدید نظرخواه بخواسته اعسار از پرداخت محکوم به دادنامه شماره ۹۴۰۰۰۶۸۳ ومحکومیت مشارالیه به پرداخت سه برابر هزینه دادرسی درحق دولت صادر گردیده وارد نیست و اساس رای با عنایت به محتویات پرونده صحیح وفاقد ایراد و اشکال قانونی بوده و با رعایت اصول ومقررات و قواعد دادرسی اصدار گردیده و تقاضای تجدید نظر خواهی بگونه‌ای نیست که صحت دادنامه تجدیدنظر خواسته را مخدوش نموده و موجب فسخ وبی اعتباری آن گردد بنابراین تجدید نظر خواهی را در مجموع غیر موجه دانسته و با رد اعتراض دادنامه معترض عنه را با استناد به ماده ۳۵۸ از قانون آیین دادرسی در امور مدنی تائید می‌نماید رای صادره قطعی است. 
. 
شعبه اول دادگاه تجدیدنظر استان تهران - مستشار و مستشار
. 
​سیدمحمدفاضل حسینی - داودصادقی
. 
. 
<#>
. رأی دادگاه بدوی. در خصوص دعوی آقای ص. خ. الف. با وکالت بعدی آقای ر. پ. بطرفیت آقای س. د. ت. با وکالت آقای الف. ف. دایر بر مطالبه هزینه‌های مازاد بر قرارداد مشارکت فی ما بین بشماره … مورخ ۱۳۹۰ / ۱ / ۲۲ با احتساب دادرسی مقوم به پنجاه و یک‌میلیون ریال ماحصل دعوی مطروحه آنست که بر اساس قرارداد فی ما بین موکل در هنگام احداث ساختمان مواردی را خارج از قرارداد انجام داده که باعث افزوده برای ملک گردیده که چون این اقدامات با توافق خوانده بوده تقاضای صدور حکم شایسته را دارد و وکیل خوانده نیز اظهار داشته اقدامات خواهان بدون اذن موکل و خارج از قرار داد بوده لذا بایستی مبلغی به آن تعلق گیرد و تقاضای رد دعوی را دارد دادگاه جهت احراز واقع قرار ارجاع امر به کارشناسی صادر که النهایه طی نظریه ثبت‌شده بشماره ۱۳۷ مورخ ۱۳۹۴ / ۲ / ۸ که با اوضاع و احوال مسلم قضیه مطابقت دارد ادعای خواهان را مورد تایید قرار داده لذا دعوی مطروحه موجه تشخیص و مستندا به مواد ۱۹۸ و ۵۱۵ و ۵۱۹ قانون آئین دادرسی مدنی و ماده ۳۳۶ قانون مدنی حکم بر محکومیت خوانده به پرداخت مبلغ هشتاد و پنج میلیون ریال بعنوان اصل خواسته و پرداخت مبلغ شش میلیون وپانصد و پنجاه هزار ریال بانضمام حق‌الوکاله وکیل طبق تعرفه بعنوان خسارات دادرسی در حق خواهان صادر و اعلام می‌گردد رای صادره حضوری و ظرف بیست روز پس از ابلاغ قابل تجدیدنظر خواهی در محاکم تجدیدنظر استان تهران می‌باشد ضمنا صدور اجرائیه منوط به ابطال تمبر تتمه هزینه دادرسی و مالیاتی وکیل می‌باشد. 
. 
رئیس شعبه ۱۲۹ محاکم عمومی و حقوقی تهران - علی پورزرین. رأی دادگاه تجدیدنظر استان. درخصوص تجدیدنظر خواهی م. د. ت. با وکالت ش. گ. بطرفیت ص. خ. ازدادنامه ۷۱۵ / ۹۴ صادره از شعبه ۱۲۹ دادگاه حقوقی تهران که طی آن محکوم به پرداخت ۸۵ / ۰۰۰ / ۰۰۰ ریال بابت اصل خواسته ونیز هزینه دادرسی شده است باعنایت به قرارداد فی‌مابین وملاحظه بند ۸ ماده ۶ قرارداد مشارکت واینکه درصورت بروز اختلاف درانجام قرارداد موضوع به داوری محول گردیده واینکه اختلاف حادث ناشی ازانجام اقدامات مازاد بر قرارداد وهزینه‌های مربوط به آن است وبه داوری مربوط نیست ادعای موجهی نیست چون پیش‌بینی داوری دراین مورد بصورت مطلق ومربوط به موضوع قرارداداست فلذا دادنامه مورد اعتراض از این حیث درخور تائید نبوده وباشقوق ماده ۳۴۸ قانون آئین دادرسی مدنی انطباق داشته وبه استناد مواد ۳۴۸ و ۳۵۸ قانون آئین دادرسی مدنی وماده ۴۵۵ قانون مرقوم ضمن نقض دادنامه اصداری قراررد دعوی نخستین صادرواعلام می‌گردد رای صادره قطعی است. 
. 
شعبه ۲۹ دادگاه تجدیدنظر استان تهران - رئیس و مستشار
. 
سیدابراهیم حسینی - بهزاد ابراهیمی
. 
. 
<#>
. رأی دادگاه بدوی. در خصوص دادخواست آقای م. ه. با وکالت آقای م. ص. و گ. الف. به طرفیت شرکت صید الف. به شماره ثبت … به خواسته ۱ - اعلام بطلان صورتجلسه هیات مدیره شرکت صید الف. به شماره ۰۵ / ۱۰۰ / ۱۵۳ م مورخ ۱۳۹۱ / ۱۰ / ۲۰ به علت عدم رعایت تشریفات قانونی و ۲ - اعلام بطلان صورتجلسه مجمع عمومی عادی به طور فوق‌العاده مورخ ۱۳۹۱ / ۱۱ / ۱۵ مندرج در روزنامه رسمی شماره ۱۹۸۲۵ مورخ ۱۳۹۲ / ۱ / ۸ و مطالبه حق‌الوکاله وکیل و هزینه دادرسی بدین توضیح که وکیل خواهان اعلام نموده است که خواهان مالک سی درصد سهام شرکت خوانده، وی می‌باشد و مطابق ماده ۱۱ اساسنامه شرکت، صاحبان سهام حق انتقال سهام خود به غیر را ندارند مگر با موافقت هیئت‌مدیره از طرف دیگر وفق مواد ۳۹ و ۴۰ و مفهوم ماده ۱۴۲ اساسنامه مقررات خاصی را برای دعوت از مدیران و تشکیل جلسات هیئت‌مدیره مقرر داشته است و عدم رعایت تشریفات دعوت از مدیران از جمله مواردی است که موجب بطلان تصمیم هیئت‌مدیره می‌باشد و در خصوص خواسته ردیف اول وکیل خواهان اعلام نموده است که بدون دعوت از موکل که بنا بر روزنامه رسمی مورخ ۱۳۹۰ / ۳ / ۳ احد از مدیران شرکت است اقدام به تجویز انتقال سهام احد از سهامداران به غیر نموده است به عبارتی تشریفات دعوت از موکل به عمل نیامده است و مضافا آنکه مدعی شده است که احد از مدیران که ذیل صورتجلسه مصوبه را امضاء نموده است در آن تاریخ در ایران نبوده است و از این حیث جلسه‌ای تشکیل نگردیده است و درخصوص خواسته ردیف دوم خلاصتا وکیل خواهان اعلام نموده است که موکل در مورخه ۱۳۹۱ / ۱۱ / ۱۵ در محل آگهی مجمع عمومی عادی به طور فوق‌العاده حضور یافته لیکن مجمع عمومی مورد نظر به علت عدم حضور سهامداران تشکیل نگردیده لیکن پس از آن سایر سهامداران اقدام به تنظیم صورت‌جلسه مجمع عمومی عادی به طور فوق‌العاده نموده‌اند که در روزنامه ۱۳۹۲ / ۱ / ۸ مندرج گردیده است و بنابراین شرکت خوانده جهت تضییع حقوق موکل که تا تاریخ تنظیم صورتجلسه آن مجمع از مدیران بوده است اقدام به تنظیم صورتجلسه‌ای غیر واقعی نموده است لذا تقاضای صدور حکم به شرح خواسته را نموده است دادگاه جهت احراز واقع موضوع را به کارشناس رسمی دادگستری در رشته ثبت شرکتها و علایم تجاری و اختراعات ارجاع نموده است که خلاصتا نظریه کارشناسی حکایت از آن دارد که طبق صورتجلسه مورخ ۱۳۹۰ / ۱ / ۲۳ هیئت‌مدیره شرکت خوانده که آگهی آن در روزنامه رسمی مورخ ۱۳۹۰ / ۳ / ۳ منتشر شده است اعضای هیئت‌مدیره شرکت در زمانی که صورتجلسه مورد اختلاف تنظیم‌شده است به اسامی آقایان ۱ - ج. ک. به سمت رئیس هیئت‌مدیره و م. ر. ک. به سمت نایب‌رئیس هیئت‌مدیره و مدیرعامل و م. ه. به سمت عضوهیات مدیره بوده‌اند که وفق ماده ۳۸ اساسنامه شرکت خوانده هیئت‌مدیره با دعوت کتبی رئیس یا نایب‌رئیس و یا اعضای دیگر هیئت‌مدیره و یا به دعوت مدیرعامل در هرموقع ضرورت ایجاب کند تشکیل جلسه خواهد داد و از سوی دیگر وفق ماده ۴۱ اساسنامه تصمیماتی که به امضای کلیه مدیران رسیده باشد دارای اعتبار تصمیماتی خواهد بود که در جلسه هیات مدیره اتخاذ شده است که جلسه مورخ ۱۳۹۱ / ۱۰ / ۲۰ از خواهان دعوی به عنوان یکی از اعضای هیئت‌مدیره جهت حضور در جلسه دعوت کتبی به عمل نیامده است و درخصوص صورتجلسه مورخ ۱۳۹۱ / ۱۱ / ۱۵ مجمع عمومی عادی به طور فوق‌العاده توجها به آنکه صورتجلسه مورخ ۱۳۹۱ / ۱۰ / ۲۰ هیات مدیره را به شرح فوق‌الذکر راجع به انتقال سهام بی‌اعتبار است نتیجتا تشکیل مجمع مورد اختلاف با شرکت سهامدارانی که سهام آقای م. ر. ک. به آنان واگذار شده است و (مجتمع کشت و صنعت ص. - مجتمع ذوب و فولاد کرمان) وجاهت قانونی ندارد که صورتجلسه مذکوردر روزنامه رسمی ۱۳۹۲ / ۱ / ۸ آگهی شده است که نظریه کارشناس با اوضاع و احوال محقق قضیه مطابقت دارد و در این خصوص که وکیل خواهان مدعی شده است که احد از مدیران که ذیل صورتجلسه مورخ ۱۳۹۱ / ۱ / ۲۰ را امضاء نموده است در تاریخ تشکیل جلسه در ایران نبوده است دادگاه با عنایت به مراتب معنونه صرف‌نظر از صحت و سقم موضوع و مستندا به ماده ۲۷۰ لایحه اصلاحی قانون تجارت مصوب ۱۳۴۷ ناظر به مواد ۱۲۰ و ۱۲۱ و ۱۲۲ همان قانون نظر به بطلان صورتجلسه هیات مدیره شرکت صید الف. به شماره ۰۵ / ۱۰۰ / ۱۵۳۰ م مورخ ۱۳۹۱ / ۱۰ / ۲۰ و بطلان صورتجلسه مجمع عمومی عادی به طور فوق‌العاده مورخ ۱۳۹۱ / ۱۱ / ۱۵ مندرج در روزنامه رسمی شماره ۱۹۸۲۵ مورخ ۱۳۹۲ / ۱ / ۸ و محکومیت خوانده به پرداخت حق‌الوکاله وکیل خواهان طبق تعرفه قانونی و هزینه دادرسی در راستای ماده ۵۱۹ قانون آئین دادرسی مدنی صادر و اعلام می‌دارد. در خصوص خواسته دیگر خواهان مبنی بر صدور دستور موقت مبنی بر منع برگزاری جلسه مجمع عمومی فوق‌العاده مورخ ۱۳۹۲ / ۷ / ۸ مبنی بر افزایش سرمایه شرکت به لحاظ آنکه در تاریخ تقدیم دادخواست فوریت آن احراز نگردیده بوده است لذا در راستای ماده ۳۱۰ قانون آئین دادرسی مدنی و توجها به مراتب مذکور موضوع سالبه به انتفاع می‌باشد. رای صادره حضوری بوده و ظرف مدت بیست روز پس از ابلاغ قابل تجدیدنظر خواهی در محاکم تجدیدنظر استان تهران می‌باشد. 
. 
رئیس شعبه ۱۹ دادگاه عمومی تهران - حجت اله یازرلو. رأی دادگاه بدوی. رای تصحیحی
. 
در خصوص مفاد دادنامه ۹۳۰۶۶ - ۱۳۹۳ / ۱ / ۳۱ این شعبه نظر به اینکه در متن دادنامه شماره صورتجلسه هیات مدیره شرکت صید الف. به اشتباه ۰۵ / ۱۰۰ / ۱۵۳ م قید شده است که شماره ۱۰۰ / ۱۵۳ / ه. م صحیح می‌باشد. ضمنا درمتن دادنامه به اشتباه تایپ‌شده است باستناد ماد ه ۲۷۰ لایحه اصلاحی قانون تجارت مصوب ۱۳۴۷ ناظر به مواد ۱۲۰ و ۱۲۱ و ۱۲۲ همان قانون نظر به بطلان صورتجلسه هیات مدیره شرکت صید الف. به شماره ۰۵ / ۱۰۰ / ۱۵۳۰ م مورخ ۱۳۹۱ / ۱۰ / ۲۰ که به شرح ذیل اصلاح می‌گردد. به استناد ماده ۲۷۰ لایحه اصلاحی قانون تجارت مصوب ۱۳۴۷ ناظر به مواد ۱۲۰ و ۱۲۱ و ۱۲۲ همان قانون حکم به بطلان صورتجلسه هیات مدیره شرکت الف. به شماره ۱۰۰ / ۱۵۳۰ / ه. م مورخ ۱۳۹۱ / ۱۰ / ۲۰. رای صادره به انضمام دادنامه سابق‌الذکر معتبر بوده و ارائه رونوشت بدون رای تصحیحی ممنوع می‌باشد. رای صادره حضوری و ظرف بیست روز پس از ابلاغ قابل اعتراض در دادگاه تجدیدنظر استان تهران می‌باشد. 
. 
رئیس شعبه ۱۹ دادگاه عمومی تهران - حجت اله یازرلو. رأی دادگاه تجدیدنظر استان. درخصوص تجدیدنظرخواهی شرکت صنعتی ایران به شماره ثبت … با وکالت خانم م. س. ازدادنامه شماره ۹۳۰۰۶۶ مورخ ۱۳۹۳ / ۱ / ۳۱ صادره از شعبه ۱۹ دادگاه عمومی تهران که به موجب رای تصحیحی شماره ۹۳۰۰۰۴۲۱ مورخ ۱۳۹۳ / ۵ / ۱۳ حکم به بطلان صورتجلسه هیات مدیره شرکت صید الف. به شماره ۱۰۰ / ۱۵۳۰ ه -م مورخ ۱۳۹۱ / ۱۰ / ۲۰ و همچنین بطلان صورتجلسه مجمع عمومی عادی به طور فوق‌العاده مورخ ۱۳۹۱ / ۱۱ / ۱۵ مندرج در روزنامه رسمی شماره ۱۹۸۲۵ مورخ ۱۳۹۲ / ۱ / ۸ و محکومیت تجدیدنظرخواه به پرداخت حق‌الوکاله وکیل طبق تعرفه قانونی و هزینه دادرسی صادر گردیده وارد و موجه نیست و رای صادره صحیح و فاقد ایراد و اشکال اساسی بوده و با رعایت اصول و مقررات و قواعد دادرسی اصدار گردیده و تقاضای تجدیدنظرخواهی به گونه‌ای نیست که صحت دادنامه تجدیدنظرخواسته را مخدوش نموده و موجبات فسخ و بی اعتباری آن را فراهم و با التفات بر اینکه مطابق ماده ۲۷۰ لایحه قانونی اصلاح قسمتی از قانون تجارت، عدم رعایت مقررات قانونی در مورد تصمیمات شرکت که توسط هر یک از ارکان شرکت اتخاذ می‌گردد از موجبات بطلان تصمیمات خواهد بود لذا ادعای وکیل تجدیدنظرخواه مبنی بر اینکه تجدیدنظرخوانده در جلسات متعدد قبلی شرکت بدون دعوت کتبی حضور پیدا نموده رافع مسوولیت هیات مدیره مبنی بر دعوت اعضای هیات مدیره برای جلسات بعدی نبوده و بر اساس ماده ۳۸ اساسنامه شرکت این موضوع تصریح گردیده و اشخاص نمی‌توانند عملکرد نادرست گذشته خود را برای اقدامات غیرقانونی بعدی ملاک عمل قرار داده و به آن استناد نموده و اعتبار قانونی بدهند بنابراین دادگاه تجدیدنظرخواهی را در مجموع غیرموجه تشخیص و با رد اعتراض دادنامه معترض عنه را با استناد به ماده ۳۵۸ از قانون آئین دادرسی در امور مدنی تایید می‌نماید این رای قطعی است. 
. 
مستشاران شعبه اول دادگاه تجدیدنظر استان تهران
. 
​سیدمحمدفاضل حسینی - داود صادقی
. 
. 
<#>
. رأی دادگاه بدوی. شماره پرونده: ۹۴۰۹۹۸۲۶۵۱۱۰۰۷۸۹ شماره دادنامه: ۹۴۰۹۹۷۲۶۵۱۱۰۱۱۹۹ تاریخ: ۱۳۹۴ / ۰۸ / ۱۲
. 
رای دادگاه
. 
در خصوص دعوی س. ش. بطرفیت خ. الف. بخواسته صدورحکم مبنی برمحکومیت خوانده به پرداخت نفقه معوقه ازتاریخ ۹۳ / ۱ / ۲۳ تازمان صدورحکم بااحتساب هزینه دادرسی توجها به رونوشت مصدق نکاح نامه وجودعلقه زوجیت دائم بین طرفین محرزاست درمورد خواسته باعنایت به اینکه باواقع شدن نکاح حقوق وتکالیف زوجین درمقابل یکدیگرقرارمی گیرداز جمله این حقوق پرداخت نفقه زوجه ازسوی زوج است زوج نیزدرجلسه رسیدگی حاضرنگردیده ودلیلی بر پرداخت نفقه زوجه یاعدم استحقاق ایشان ارائه نداده است لذادادگاه نفقه زوجه راباتوجه به نیازهای متعارف ومتناسب باوضعیت ایشان هرماه ۲ / ۰۰۰ / ۰۰۰ ریال تعیین به استناد مواد ۱۱۰۶ و ۱۱۰۷ قانون مدنی ومواد ۱۹۸ و ۵۱۹ قانون آئین دادرسی مدنی خوانده به پرداخت مبلغ فوق ازتاریخ ۹۳ / ۱ / ۲۳ تازمان صدورحکم و پرداخت همین مبلغ ماهیانه به عنوان نفقه مستمر و هزینه دادرسی درحق خواهان محکوم می‌نمایدرای صادره حضوری ظرف بیست روزازتاریخ قابل تجدیدنظرخواهی می‌باشد. 
. 
دادرس شعبه سوم حقوقی دادگستری شهرستان قدس-سیدمحمدرضا ولیعهدی. رأی دادگاه تجدیدنظر استان. شماره پرونده: ۹۴۰۹۹۸۲۶۵۱۱۰۰۷۸۹ شماره دادنامه: ۹۵۰۹۹۷۰۲۲۳۰۰۰۷۵۳ تاریخ: ۱۳۹۵ / ۰۵ / ۱۶
. 
رای دادگاه
. 
در خصوص تجدید نظر خواهی آقای خ. الف. به طرفیت خانم س. ش. نسبت به دادنامه شماره ۱۱۹۹ - ۹۴ / ۸ / ۱۲ شعبه ۳ دادگاه خانواده شهر قدس که بموجب آن تجدیدنظرخواه از تاریخ ۲۳ / ۱ / ۹۳ تا صدورحکم بدوی و نیز نسبت به آتیه به پرداخت ۲ / ۰۰۰ / ۰۰۰ ریال ماهانه محکوم گردیده است با توجه به مندرجات پرونده ومستندات رای و استدلال دادگاه و لوایح اعتراضی و دفاعی واینکه تجدیدنظرخواه همسر دیگری هم اختیار کرده است تجدیدنظرخواهی در مورد پرداخت نفقه از تاریخ ۹۳ / ۱ / ۲۳ تا صدور حکم بدوی (۹۴ / ۸ / ۱۲) با هیچ‌یک از جهات مندرج درماده ۳۴۸ قانون آئین دادرسی مدنی انطباق ندارد و دادنامه تجدید نظر خواسته مطابق قانون و دلائل موجود در پرونده صادر شده و مخالفت آن با موازین شرعی محرز نیست لذا با استناد به ماده ۳۵۸ قانون مرقوم ضمن رد تجدید نظر خواهی دادنامه مذکور در این قسمت تائید می‌شود ولی در مورد محکومیت به پرداخت نفقه آتیه با توجه به اینکه نفقه فرع بر تمکین است و استمرار تمکین زوجه در آینده حداقل نامعلوم می‌باشد لذا دادنامه در این قسمت مطابق با قانون صادر نگردیده و مغایر با مقررات قانونی و موازین شرعی است و با استناد به ماده ۳۵۸ قانون پیش گفته نقض و به استناد ماده ۱۲۵۷ قانون مدنی حکم به بطلان آن صادر می‌گردد. این رای قطعی است. 
. 
شعبه ۳۰ دادگاه تجدیدنظر استان تهران - مستشار و مستشار
. 
​محرمعلی بیگدلی - علیرضا زاهدیان
. 
. 
<#>
. رأی دادگاه بدوی. رای دادگاه
. 
درخصوص دادخواست خانم الف. ف. به طرفیت اقای ب. خ. به خواسته صدور حکم استیذان وکالت خواهان در طلاق بلحاظ تخلف از شرط ضمن عقد و بلحاظ ایراد ضرب و جرح عمدی زوجه توسط زوج، تهدید وی و بخطر انداختن امنیت جانی و مالی وی و نیز ترک منزل از ناحیه زوج و نپرداختن نفقه زوجه، با عنایت به محتویات پرونده و دادخواست تقدیمی خواهان که مستند به دلیل اثباتی نبوده و منضمات دادخواست صرفا تصویر سند رسمی نکاح و شناسنامه می‌باشد و خواهان علیرغم ابلاغ نیز دلایل مثبت عسروحرج خود ویا تخلف خوانده از شروط ضمن عقد را ارائه ننموده است لذا دادگاه بجهت عدم احراز عسروحرج خواهان در ادامه زندگی مشترک با خوانده ویا تخلف خوانده از شروط ضمن عقد مستندا بماده ۲ قانون ائین دادرسی مدنی حکم به بطلان دعوی خواهان صادر و اعلام می‌نماید رای صادره ظرف بیست روز پس از ابلاغ قابل تجدیدنظر در محاکم تجدیدنظر استان تهران می‌باشد. 
. 
رئیس شعبه سوم دادگاه عمومی حقوقی دادگستری شهرستان قرچک
. 
علی فتاحی. رأی دادگاه تجدیدنظر استان. رای دادگاه
. 
در خصوص تجدید نظرخواهی خانم الف. ف. ن. (زوجه) بطرفیت آقای ب. خ. (زوج) از دادنامه شماره ۲۳۰ - ۹۴ / ۲ / ۲۸ صادره از شعبه سوم دادگاه خانواده ق. که به موجب ان دعوی زوجه به خواسته اجبار زوج به طلاق (بلحاظ عسر و حرج) و اذن وکالت در طلاق (بلحاظ تخلف زوج از شرط ضمن عقد) بلادلیل و غیر موجه تشخیص و حکم به بطلان دعوا صادر شده است با توجه به مندرجات پرونده واسناد و مدارک ابرازی و تحقیقات حاصله، تجدید نظرخواهی وارد و دادنامه تجدید نظرخواسته مغایر با قانون و دلائل موجود در پرونده می‌باشد. زیرا اولا: حکم به بطلان دعوا با استناد به ماده ۲ قانون آیین دادرسی مدنی صحیح نیست چون دعوا مطابق قانون مطرح گردیده است بعلاوه استناد به ماده مذکور اقتضاء دارد که قرار رد دعوا صادر شودنه حکم به بطلان دعوا که تصمیم ماهوی است ثانیا: زوجه مدعی است که همسرش بیش از چهارده ماه است که بدون عذر موجه زندگی خانوادگی را ترک نموده و به کشور ترکیه مهاجرت کرده و در حال حاضر در آن کشور زن گرفته واقامت دارد واعلام کرده حاضر به بازگشت به کشور نمی‌باشد. در نتیجه او و فرزندان بدون نفقه و بلاتکلیف مانده‌اند حتی یارانه آنان نیز به جساب زوج واریز می‌گردد به همین سبب علاوه بر اینکه زوج از شرط ب ضمن عقد تخلف کرده است ادامه این وضعیت موجب عسر و حرج گردیده است اسناد و مدارک ابرازی و گزارش مددکار اجتماعی و مجموع تحقیقاتی که صورت گرفته و بذل کلیه حقوق مالی در قبال طلاق از سوی زوجه همگی دلالت بر صدق ادعای زوجه دارد از سوی زوج نیز که از طریق نشر آگهی به دادرسی دعوت‌شده هیچگونه دفاعی به عمل نیامده است بنابراین ادعای زوجه با ماده ۱۱۱۹ قانون مدنی ناظر به بند ۱ و ۸ شرط ب و ماده ۱۱۳۰ قانون مدنی انطباق دارد لذا با استناد به ماده ۳۵۸ قانون آیین دادرسی مدنی دادنامه تجدید نظرخواسته نقض وبا استناد به مواد مرقوم از قانون مدنی حکم به اجبار زوج به طلاق زوجه صادر و به زوجه موصوف اجازه داده می‌شود با مراجعه به یکی از دفاتر رسمی طلاق و بذل کلیه حقوق مالی خود از مهریه و غیره که در ذمه زوج باقی است در قبال طلاق با اختیارات حاصله از شرط ب ضمن عقد مندرج در سند نکاحیه بوکالت از طرف زوج با حق توکیل غیر نسبت به قبول بذل و اجرای صیغه طلاق به عهده سردفتر مجری طلاق می‌باشد فرزندان مشترک تا رسیدن به سن بلوغ کماکان تحت حضانت زوجه می‌باشد زوجه می‌تواند در صورت دسترسی به اموال زوج نفقه فرزندان از اموال وی و یا با استقراض تامین نماید وپس از دسترسی به زوج از او مطالبه کند این رای غیابی بوده و ظرف دو ماه از تاریخ ابلاغ واقعی قابل اعتراض از سوی زوج در این دادگاه می‌باشد. 
. 
شعبه ۳۰ دادگاه تجدیدنظر استان تهران - مستشار و مستشار
. 
​محرمعلی بیگدلی - علیرضا زاهدیان
. 
. 
<#>
. رأی دادگاه بدوی. پیرامون دادخواست خواهان خانم ح. خ. ص. ف. با وکالت خانم س. الف. الف. ف. به طرفیت خوانده آقای الف. خ. به خواسته‌ی صدور حکم به ملاقات فرزند فرزند (نوه) به انضمام پرداخت خسارات دادرسی و حق‌الوکاله وکیل بدین شرح که خواهان و وکیل وی در جلسه دادگاه و در متن دادخواست بیان داشته‌اند موکل مادر همسر سابق خوانده می‌باشد که در سال ۱۳۹۱ دخترخواهان به عقد دائمی خوانده در آمد و در همان سال دوقلو باردار شده اما متاسفانه بعلت وضعیت بد جسمی و فشارخون بالا فرزند موکل خانم الف. ش. همراه یکی از قل‌ها فوت می‌شوند و فقط فرزند دختر که قل دیگر بوده زنده می‌ماند و موکل در حال حاضر مادربزرگ این بچه ۲ / ۵ ساله دختر می‌باشد اما خوانده محترم علی‌رغم اینکه می‌داند این خانم داغدار است و نیاز به دیدار فرزند دخترش دارد از ملاقات مادربزرگ با نوه ممانعت بعمل می‌آورد و با وجود مراجعت‌های مکرر مادربزرگ (خواهان) این حق را از موکل دریغ می‌نماید. در ضمن موکل دارای دو فرزند بوده که یکی خارج از کشور است و دیگری همسر سابق خوانده بوده که فوت نموده و تنها دلخوشی وی نوه باقی‌مانده از زندگی دخترش بوده است. خوانده در دفاع بیان داشته که بعد از فوت همسرم بعلت عدم حمایت هر دو خانواده تنها شدم و از طرفی زندگی فعلی بنده حریم خصوصی من می‌باشد و اجازه ورود به این حریم را به کسی نمی‌دهم در ضمن حق ملاقات مربوط به ابوین می‌باشد لذا دادگاه با توجه به اوراق و محتویات پرونده خواسته خواهان را موجه و قانونی می‌داند چرا که: ۱ - داشتن رابطه‌ی نسبی خواهان بعنوان مادربزرگ مادری فرزند فرزند به نام ر. خ. که دو سال و پنج ماه می‌باشد به موجب اوراق شناسایی و شناسنامه‌های پیوست پرونده و اقرار خوانده در جلسه رسیدگی برای دادگاه محرز می‌باشد. در نتیجه یکی از تکالیف خواهان به موجب ماده ۱۱۹۹ قانون مدنی الزام به انفاق نفقه اقارب تحت شرایط و ترتیب ماده مذکور می‌باشد لذا همچنان که اجداد و جدات مادری می‌بایست نفقه اقارب خود از جمله اولاد اولاد را تحت شرایطی پرداخت نمایند در مقابل این تکلیف قانونی به نظر دادگاه ذی‌حق در ملاقات فرزند فرزند خود نیز می‌باشند و از لوازم این تکلیف بدون شک داشتن حق ملاقات با اقارب از جمله اولاد اولاد است.۲ - هرچند حضانت و نگهداری طفل هم حق و هم تکلیف ابوین است اما با فوت همسر سابق خوانده و دختر خواهان در هنگام زایمان هر یک از خواهان و خوانده قصد این را دارند که یادگار مشترک این رویداد ناگوار را که همان اولاد اولاد می‌باشد را پیش خود نگه داشته تا شاید با مهر علاقه‌ی این کودک بتواند خاطره این جدایی غیر منتظره را فراموش کنند. در نتیجه خوانده نمی‌تواند از حق خود مبنی بر داشتن حضانت سوء استفاده نموده و مانع ملاقات فرزند خود با مادربزرگ مادری گردد در اصل ۴۰ قانون اساسی نیز بیان‌شده است که هیچ‌کس نمی‌تواند اعمال حق خویش را وسیله اضرار به غیر یا تجاوز به منافع عمومی قرار دهد و به نظر دادگاه اقدام خوانده در ایجاد مانع ملاقات نه‌تنها سبب ضرر به خواهان از حیث روحی می‌گردد این اقدام بر خلاف مصلحت و تربیت روانی طفل بوده و محروم کردن طفل از ملاقات با خویشان و اقوام نزدیک وی به خصوص پدربزرگ و مادربزرگ (مادری، پدری) بدون عذر موجه مطابق با روح قوانین، انصاف و عدالت و فلسفه حاکم بر روابط خانوادگی نمی‌باشد. این نظر نیز توسط حقوق دانانی که در این خصوص قلم زده‌اند تایید گشته است. (مرحوم دکتر کاتوزیان، دوره مقدماتی حقوق مدنی، خانواده، نشر دادگستر صفحه ۳۸۶ چاپ اول) و (دکتر سید حسین صفایی و دکتر اسداله امامی مختصر حقوق خانواده، نشر میزان، صفحه ۳۵۱، چاپ نهم). لذا دادگاه با توجه به ادله فوق و با لحاظ اختلاف طرفین در تعیین زمان و مکان ملاقات و سایر جزئیات آن در ملاقات، با استناد به مواد ۸۶۱ و ۸۶۲ و ۱۱۶۸ و ۱۱۷۴ و ۱۱۹۹ از قانون مدنی و مواد ۱ و ۴ و ۴۱ و ۵۴ از قانون حمایت خانواده و مواد ۱ و ۲ و ۳ و ۱۹۸ و ۳۳۱ و ۵۱۵ و ۵۱۸ و ۵۱۹ و ۵۲۰ از قانون آیین دادرسی مدنی و اصل ۴۰ قانون اساسی حکم به ملاقات خواهان با فرزند فرزند خویش (نوه) به نام ر. خ. در حال حاضر دو سال و پنج ماهه هر دو هفته یکبار، یک روز جمعه از ساعت ۸ صبح تا ۸ شب و مکان تحویل طفل نیز واحد مددکاری کلانتری ۱۶۶ لواسانات و حکم به محکومیت خوانده به پرداخت خسارت دادرسی مطابق تعرفه قانونی اعم از حق‌الوکاله و هزینه‌ی دادرسی صادر و اعلام می‌دارد. رای صادره حضوری محسوب و ظرف مدت ۲۰ روز پس از ابلاغ قابل تجدیدنظرخواهی در یکی از محاکم محترم دادگاه تجدیدنظر استان تهران می‌باشد. 
. 
دادرس شعبه اول دادگاه عمومی حقوقی بخش لواسانات -یونس راجی. رأی دادگاه تجدیدنظر استان. تجدیدنظرخواهی آقای الف. خ. بطرفیت خانم ح. خ. ص. ف. ازدادنامه شماره ۷۳۰ مورخ ۹۴ / ۱۱ / ۱۰ شعبه محترم یک دادگاه خانواده لواسان که بموجب آن درخصوص درخواست تجدیدنظرخو. انده بخواسته اذن وتعیین زمان ملاقات بافرزند (نوه دختری) که بشرح دادنامه تجدیدنظرخواسته درهردوهفته ازساعت ۸ صبح جمعه لغایت هفت شب تعیین و صادرگردیده وارد نمی‌باشد زیرا رای براساس مقررات وموازین قانونی صادرشده وایرادی ازحیث ماهوی یا شکلی به آن وارد نیست واستدلال محکمه محترم بدوی ونیزمستندات آن صحیح میباشدوتجدیدنظرخواه دلیل یادلائلی که موجبات نقض ویا بی اعتباری دادنامه رافراهم نماید ارائه ننموده لذا بنابه مراتب دادگاه مستندا به قسمت اخیرماده ۳۵۸ قانون آئین دادرسی دادگاه‌های عمومی وانقلاب درامورمدنی مصوب ۷۹ / ۱ / ۲۱ ضمن رد اعتراض دادنامه معترض عنه راعیناتایید می‌نماید رای دادگاه بموجب ماده ۳۶۵ قانون فوق الذکرقطعی است. 
. 
شعبه ۴۵ دادگاه تجدید نظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. در خصوص دعوی خواهان آقای ع. ک. با وکالت خانم س. ن. بطرفیت آقای ک. چ. بخواسته مطالبه وجه چک به مبلغ ۳۰۰۰۰۰۰۰۰۰ ریال توام با خسارات دادرسی و تاخیر در تادیه دادگاه با عنایت به محتویات پرونده بشرح خواسته خواهان و وکیل مشارالیه مستندات ابرازی علی‌الخصوص فتوکپی‌های مصدق چک به شماره … مورخ ۱۳۹۳ / ۰۷ / ۲۲ به ارزش ۳۰۰۰۰۰۰۰۰۰ ریال در عهده بانک سامان شعبه ش. و گواهینامه عدم پرداختی بانک محال علیه و اینکه علی‌الاصول وجود و بقای چک در ید خواهان ظهور و دلالت به اشتغال ذمه خوانده در قبال دارنده آن (خواهان) داشته و با وصف ابلاغ واقعی اخطاریه و اطلاع از جریان دادرسی خوانده ضمن عدم حضور در جلسه رسیدگی هیچگونه دفاع و ایرادی نسبت به ادعای خواهان و مستندات آن بعمل نیاورده لذ ا مدیونیت خوانده را مسلم دانسته و چون از ناحیه نامبرده هیچ دلیل و مدرکی که حاکی از پرداخت دین و حصول برائت ذمه خویش باشد به دادگاه ارائه نداده و ابراز نداشته لذا داگاه دعوی مطروحه را نیز محمول به صحت تلقی و با استصحاب بقای دین مستندا به مواد ۳۱۰ و ۳۱۳ و ۳۰۴ از قانون تجارت و مواد ۱۹۸ و ۵۱۵ و ۵۱۹ از قانون آیین دادرسی مدنی و قانون استفساریه تبصره الحاقی به ماده ۲ از قانون اصلاحی صدور چک مصوب مجمع تشخیص مصلت نظام حکم بر محکومیت خوانه به پرداخت مبلغ اصل خواسته به میزان ۳۰۰۰۰۰۰۰۰۰ ریال از بابت وجه چک مدرکیه توام با هزینه‌های دادرسی متعلقه و حق‌الوکاله وکیل و خسارت تاخیر در تادیه از تاریخ سر رسید چک لغایت زمان اجرای حکم و تودیع محکوم به حسب شاخص تورم اعلامی از سوی بانک مرکزی در حق خواهان صادر و اعلام می‌نماید رای صادره حضوری تلقی و ظرف مهلت بیست روز از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۱۰۶ دادگاه عمومی (حقوقی) تهران - سهراب غیوری. رأی دادگاه تجدیدنظر استان. درخصوص تجدیدنظر خواهی آقای ک. چ. با وکالت خانم الف. چ. ل. بطرفیت آقای ع. ک. با وکالت خانم س. ن. نسبت به دادنامه شماره ۵۸۷ / ۹۴ شعبه ۱۰۶ دادگاه عمومی حقوقی تهران که به موجب آن تجدیدنظر خواه محکوم به پرداخت مبلغ سه میلیارد ریال بابت چک شماره … مورخ ۹۳ / ۷ / ۲۲ درعهده بانک س. بانضمام هزینه دادرسی وحق الوکاله وکیل وخسارت تاخیر تادیه شده است ایراد وکیل تجدیدنظر خواه دررابطه با خط خوردن حواله کرد وتوافق نامه فیمابین وارد نمی‌باشد چه اینکه ماده ۳۱۲ قانون ت. مفید انتقال هرنوع چک به صرف امضاء می‌باشد وقلم خوردگی عبارت حواله کرد مانع واگذاری آن از طریق ظهرنویسی نمی‌باشد مضافا اینکه توافق ارباب تفاعل وبین الاثنین می‌باشد که باید بین دونفر باشد درحالیکه درذیل توافق‌نامه که تصویر آن درص ۲۶ آمده فقط امضاء یک نفر وجود دارد مع‌الوصف امضاء کننده چک نمی‌باشدتوافق شخص ثالث موثر درمقام نمی‌باشد نظرباینکه دادنامه تجدیدنظرخواسته با توجه به محتویات پرونده مطابق مقررات قانونی صادرگردیده است وادعای تجدیدنظرخواه قابل انطباق باشقوق ماده ۳۴۸ قانون آئین دادرسی مدنی مصوب سال ۱۳۷۹ نمی‌باشد لذا اعتراض نامبرده غیرموجه تشخیص وبه استناد ماده ۳۵۸ قانون مذکورضمن رد اعتراض دادنامه تجدیدنظرخواسته تاییدمیگردد. رای صادره قطعی است. 
. 
شعبه ۲۹ دادگاه تجدیدنظر استان تهران - رئیس و مستشار
. 
سیدابراهیم حسینی - بهزاد ابراهیمی
. 
. 
<#>
. رأی دادگاه بدوی. در خصوص دعوی م. ن. با وکالت ر. ب. و م. ک. پ. به طرفیت الف. س. ق. با وکالت الف. ق. و ن. الف. بخواسته افزایش مدت ملاقات فرزند مشترک از یکساعت در ماه به ۲۴ ساعت در ۱۵ روز با عنایت به دفاعیات وکیل خوانده و نظر به اینکه زوجین به موجب دادنامه شماره ۹۳۰۲۰۱۵۳۶ مورخ ۴ / ۹ / ۹۳ بر امر حضانت و ملاقات فرزند و دیگر موارد توافق نموده‌اند وقراردادهای خصوصی بین افراد محترم می‌باشد و زوجه احتمالا به اعتبار همین شروط راضی به طلاق توافقی و بذل تمامی مهریه شده است و صرف تالمات روحی خواهان دلیل بر نقض توافقات طرفین نمی‌باشد لذا مستندا به ماده ۱۲۵۷ قانون مدنی حکم به بطلان دعوی خواهان صادر و اعلام می‌گردد. رای صادره حضوری و ظرف مدت بیست روز پس از ابلاغ قابل اعتراض در محاکم تجدید نظر استان تهران می‌باشد. 
. 
دادرس شعبه ۲۸۴ دادگاه عمومی حقوقی تهران (خانواده) - جعفری نسب. رأی دادگاه تجدیدنظر استان. تجدیدنظرخواهی م. ن. باوکالت ر. ب. و م. ک. پ. بطرفیت الف. س. ق. ازدادنامه شماره ۹۴۰۱۳۹۱ مورخ ۱۳۹۴ / ۸ / ۱۷ شعبه محترم ۲۸۴ دادگاه خانواده تهران که بموجب آن حکم به بطلان دعوی تجدیدنظرخواه به خواسته افزایش مدت ملاقات صادرگردیده وارداست زیراهرچندماهی یک ساعت ملاقات براساس توافق بوده لکن موجب سقوط حق والدین مخصوصا فرزند نمی‌شود وباگذشت زمان ورشد فرزند نیازعاطفی وی به حضوردرپیش پدرومادربیشتر می‌شود وملاحظه نیازعاطفی وی مهمترازتوافقات والدین می‌باشد. لذا بنابه مراتب دادگاه ضمن وارد دانستن اعتراض معترض واینکه دادنامه معترض عنه برخلاف مبانی حقوقی ومدنی صادرشده بااستناد به صدرماده ۳۵۸ قانون آئین دادرسی دادگاه‌های عمومی وانقلاب درامورمدنی مصوب ۱۳۷۹ / ۱ / ۲۱ آنرانقض وباستناد مواد ۱۱۶۸ و ۱۱۶۹ تجدیدنظرخواه می‌تواند ماهی سه ساعت بافرزند خود ملاقات نماید رای دادگاه بموجب ماده ۳۶۵ قانون فوق‌الذکر قطعی است. 
. 
شعبه ۴۵ دادگاه تجدید نظر استان تهران - رئیس و مستشار
. 
​سیدحسین علیمحمدی - سید احمد جاویدی اقدم
. 
. 
<#>
. رأی دادگاه بدوی. در خصوص دعوی خانم‌ها ص. و ف. ب. با وکالت مع الواسطه آقای ف. ب. با وکالت رسمی خانم ش. به طرفیت آقایان: خ.، ه. و ع. م. ب. با وکالت آقای ز. و س. به خواسته صدور حکم به تقسیم سهم‌الارث نسبت به سه دانگ از حقابه واقع در اراضی ن. متعلق به مرحوم ن. ب. و در صورت عدم تقسیم به فروش حقابه بشرح دادخواست، نظر به محتویات پرونده و لوایح وکلاء اصحاب دعوی و خاصه اظهارات احد از خواندگان خ. ب. بدین توضیح که: پدرمان طبق وصیتی که کرده بود مقدار ۲۴ ساعت آب به بنده و یک شبانه‌روز هم برای خرج دفن و کفنش برای هر یک از برادرانم ۳۶ ساعت داد و خواهرم ف. نیز ۱۲ ساعت داشته که پدرم داده بود و به س. ب. فروخته ولی خواهرم ص. الآن ۱۸ ساعت آب دارد. و ایضا وکیل خواهانها بیان داشته: بر فرض تنفیذ وصیت‌نامه بیش از یک سوم طبق ماده ۸۴۳ قانون مدنی نافذ نیست و از سوی دادگاه آنچه که باقی می‌ماند باید بین وراث تقسیم گردد و … بنابمراتب موصوف و عنایت به مدارک و اسناد ابرازی، وصیت‌نامه و نهایتا اظهارات مأخوذه و مطروحه از سوی اصحاب دعوی و وکلاء، آنچه مستفاد می‌گردد آن است که: بهرحال هر یک از فرزندان مرحوم ن. ب. بنحوی در زمان حیات پدرشان از بخشش و واگذاری آب بهره‌مند شده و حالیه نیز در تصرف دارند و منحصرا آن قسمتی از وصیت‌نامه و مطالب، جای بحث دارد که میزان ۲۴ ساعت حقابه را وصیت نموده برای خرج و هزینه دفن و کفن خودش که به دلالت ماده ۸۴۳ قانون مدنی، وصیت در حد ثلث نافذ است و مازاد بر آن باید به اذن و اجازه سایر وراث باشد که این مهم در ما نحن فیه منتفی است فعلی هذا دادگاه مستندا به مواد: ۲ - ۱۹۴ و ۱۹۸ قانون آیین دادرسی مدنی و مواد: ۸۴۳ - ۹۰۶ و ۹۰۷ قانون مدنی، دعوی معنونه را در بخشی از خواسته وارد و ثابت دانسته و حکم به تقسیم مقدار مازاد بر ثلث یک شبانه‌روز (۲۴ ساعت) حقابه مزبور، یعنی شانزده ساعت حقابه، فیمابین اصحاب دعوی طبق قانون ارث (پسر دو برابر دختر) صادر و اعلام می‌نماید رأی حضوری و ظرف بیست روز پس از ابلاغ قابل تجدیدنظرخواهی در محاکم تجدیدنظر استان تهران می‌باشد. 
. 
رئیس شعبه اول دادگاه عمومی بخش جوادآباد - ابراهیم عسگری. رأی دادگاه تجدیدنظر استان. تجدیدنظرخواهی ص. و ف. هردو ب. باوکالت ف. ف. بطرفیت خ. و ه. و ع. م. هرسه ب. نسبت به دادنامه شماره ۱۶۳۱ / ۹۳ صادره ازدادگاه بخش ج. که طی آن تقاضای تقسیم حق آبه موروثی تجدیدنظرخواهانها فقط برای ۲۴ ساعت حق آبه مورد اجابت دادگاه قرارگرفته است. دادگاه باعنایت به پاسخ استعلام واصله ازمدیریت امورمنابع آب جنوب شرق استان تهران واینکه طبق مواد ۲۷ و ۲۸ قانون توزیع عادلانه آب که مقرر می‌دارد پروانه مصرف آب مختص به زمین ومواردی است که برای آن صادرشده وکسی حق انتقال پروانه صادره رابه دیگری بدون اجازه وزارت نیرو نخواهدداشت مگر به تبع زمین وبرای همان مصرف که با توجه به محتویات پرونده درطرح دعوی مذکور نه وزارت متبوع طرف دعوی قرارگرفته ونه دلیل بر مالکیت طبیعت زمین متعلق وراث ارائه‌شده فلذا دادنامه صادره درخورنقض است ضمن نقض دادنامه قراررد دعوی به استنادمواد ۳۴۱ و ۳۵۸ قانون ائین دادسی مدنی صادرواعلام می‌گردد رای صادره قطعی است. 
. 
شعبه ۲۹ دادگاه تجدیدنظر استان تهران - رئیس و مستشار
. 
سیدابراهیم حسینی - بهزاد ابراهیمی
. 
. 
<#>
. رأی دادگاه بدوی. درخصوص اتهام ح. ع. ک. دائربر: نگهداری ۱ گرم و ۷۳ سانت هروئین و استعمال آن با توجه به محتویات پرونده گزارش ناجا و اقرار متهم مجرمیت نامبرده در حد: بزه‌های فوق محرز و مستندا بر اساس بند ۳ ماده ۵ و ماده ۱۹ از قانون مجازات اسلامی ق. اصلاح قانون مبارزه با مواد مخدر مصوب مجمع تشخیص مصلحت وی را با رعایت مادتین ۳۷ و ۱۳۴ و ۲۱۵ از قانون مجازات اسلامی از جهت نگهداری مواد مخدربه ۲۰ میلیون ریال و تحمل ۷۴ ضربه شلاق و تحمل ۲ سال حبس و از جهت استعمال به پرداخت ۱۰ میلیون ریال و ۷۴ ضربه شلاق با احتساب ایام بازداشت محکوم می‌نماید. ایام بازداشت محاسبه و کسر گردد. رأی اصداری حضوری و در اجرای ماده ۳۲ قانون صدرالذکر قطعی و لازم الاجراء می‌باشد. دفتر پس از ابلاغ رأی پرونده جهت اقدام قانونی به نظر سرپرست محترم دادسرا برسد. امضاء و اثر انگشت محکوم علیه. 
. 
دادرس شعبه ۳۰ دادگاه انقلاب اسلامی تهران-محمود طیرانی. رأی دادگاه تجدیدنظر استان. در خصوص تجدیدنظر خواهی آقای ح. ع. ک. از دادنامه شماره ۹۴۰۹۹۷۰۲۶۳۰۰۰۵۴۴ مورخ ۹۴ / ۹ / ۴ صادره از شعبه سی دادگاه انقلاب اسلامی تهران که متعاقبا بموجب لایحه مورخ ۹۵ / ۳ / ۲۲ که تحت شماره ۹۵۱۰۰۷۵ مورخ ۹۵ / ۳ / ۲۳ ثبت دفتر این دادگاه گردیده، دادخواست تجدیدنظر خود را مسترد نموده است بنابراین دادگاه باستناد ماده ۴۴۱ قانون آئین دادرسی دادگاه‌های عمومی و انقلاب در امور کیفری قرار رد دادخواست تجدیدنظرخواه را صادر می‌نماید. رای صادره قطعی است. النهایه دادگاه با توجه به عدم سابقه متهم و به استناد ماده ۳۸ قانون مبارزه با مواد مخدر حبس وی را به یکسال تخفیفا تقلیل می‌نماید. 
. 
شعبه ۳۶ دادگاه تجدیدنظر استان تهران - رئیس و مستشار
. 
سیداحمد زرگر - عباس قمی زاده
. 
. 
<#>
. رأی دادگاه بدوی. درخصوص دعوی س. م. باوکالت ح. م. پ. به طرفیت ن. ع. ق. بخواسته صدورحکم به تجویزانتقال منافع به غیرومطالبه خسارات دادرسی به استناداجاره نامه … بااین توضیح که خواهان مستاجریک باب مغازه جزپلاک ثبتی … فرعی از ۶۹۰۳ اصلی می‌باشدکه درمالکیت خوانده می‌باشد ۰ نظربه عدم موافقت موجرباانتقال منافع عین مستاجره درخواست رسیدگی وصدورحکم شایسته دارد ۰ دادگاه بابررسی محتویات پرونده صرف نظرازعدم ارائه هرگونه ایرادودفاعی ازناحیه خوانده باعنایت به اینکه حسب پاسخ استعلام واصله ازواحدثبت مربوطه پلاک موصوف به موجب نامه ۹۳۰۰۰۰۱۰ - ۹۳ / ۸ / ۶ شعبه اول بازپرسی ناحیه ۲۵ تهران درقیدبازداشت می‌باشد ۰ نظربه اینکه انتقال منافع عین مستاجره ممکن است به حقوق بازداشت کننده خللی وارداورد لذادادگاه دعوی خواهان راقابل استماع ندانسته مستندابه ماده ۲ قانون ائین دادرسی مدنی قراررددعوی خواهان راصادرواعلام می‌نماید ۰ رای صادره ظرف ۲۰ روزپس ازابلاغ قابل تجدیدنظرخواهی می‌باشد. 
. 
رئیس شعبه ۸۰ دادگاه حقوقی تهران
. 
اصغر عنایت. رأی دادگاه تجدیدنظر استان. در خصوص تجدیدنظرخواهی آقای س. م. با وکالت آقای ح. م. پ. به طرفیت خانم ن. الف. ع. ق. نسبت به دادنامه شماره ۸۵۰ مورخ ۹۴ / ۸ / ۲۷ صادره از شعبه ۸۰ دادگاه عمومی حقوقی تهران مبنی بر صدور قرار رد دعوی خواهان (تجدیدنظرخواه) به خواسته تجویز انتقال منافع یک باب مغازه موضوع سند رسمی اجاره شماره … جزء پلاک ثبتی ۱۶۷ فرعی از ۶۹۰۳ اصلی به لحاظ بازداشت بودن پلاک موصوف، دادگاه با توجه به مجموع اوراق پرونده و تحقیقات معموله و اینکه انتقال منافع ملک به لحاظ توقیف آن با لحاظ مقررات ماده ۵۶ قانون اجرای احکام مدنی مواجه با منع قانونی است و قطع نظر از این مطلب با توجه به وجود مالکین متعدد دعوی به طرفیت احد از مالکین مشاع ملک مورد اجاره (تجدیدنظرخوانده) قابلیت استماع ندارد و با عنایت به اینکه تجدیدنظرخواه در این مرحله از دادرسی، دلیل خاص یا مطلب متقنی در جهت تزلزل اساس دادنامه معترض عنه ابراز نکرده و از سوی دیگر دادنامه مزبور بر اساس دلایل و مدارک ابرازی صحیحا اصدار یافته است و از جهت انطباق با اصول دادرسی و مقررات قانونی فاقد ایراد و خدشه قانونی است، لذا مستندا به مواد ۳۵۳ و ۳۵۵ قانون آئین دادرسی ضمن رد تجدیدنظرخواهی دادنامه فوق‌الذکر را تائید و استوار می‌نماید. این رای حضوری و قطعی است. 
. 
شعبه ۶ دادگاه تجدیدنظراستان تهران - رئیس و مستشار
. 
جلال فارسیجانی - احمدی
. 
. 
<#>
. رأی دادگاه بدوی. در خصوص دعوای خواهان آقای الف. د. به طرفیت خواندگان م. د. و ن. ص. د. و ن. ص. د. در خصوص خلع ید از خواندگان در خصوص خانوم م. د. با توجه به اینکه نامبرده هیچ حقی بر ملک مذکور ندارد و رابطه زوجیت سابق نیز زایل شده است و هرشش دانگ خانه مذکور متعلق به خواهان است و خوانده نیز دراین مورد ادعایی نداشته و مقر بر مالکیت خواهان است، دادگاه نظر به مدلول ماده ۳۰۸ قانون مدنی که اعلام می‌دارد ((غصب استیلا بر حق غیر است به نحو عدوان اثبات ید بر مال غیر بدون مجوز هم در حکم غصب است.)) و مستفاد از ماده ۳۱۳ قانون مذکور ضمانت رد عین بر عهده غاصب به مالک می‌باشد با وصف مراتب فوق و نظر به احراز ید غاصبانه خوانده دعوی دادگاه دعوی خواهان را مبتنی بر واقع و حقیقت تشخیص و مستندا " به مدلول مواد ۱۲۵۷ و ۱۲۵۸ و ۱۲۵۹ و ۱۲۶۰ و ۱۲۷۵ و ۱۲۸۰ و ۱۲۸۴ و ۱۲۸۶ و ۱۳۲۱ و ۱۳۲۴ قانون مدنی و مواد ۱۹۷ و ۱۹۸ و ۵۰۲ و ۵۰۳ و ۵۱۵ و ۵۱۹ قانون آئین دادرسی مدنی حکم بر خلع ید م. د. به خلع ید از پلاک ثبتی … فرعی از … اصلی بخش ۱۱ تهران صادر و اعلام می‌دارد. همچنین در خصوص دعوای خواهان برله ن. و ن. ص. د.، با توجه به ماده ۱۱۹۹ که نفقه اولاد بر عهده پدر است، خواهان را مستندا به ماده ۱۹۸ و ۵۱۹ قانون ایین دادرسی مدنی محکوم به بی حقی می‌نماید. رای مذکور حضوری و ظرف ۲۰ روز قابل تجدیدنظر در دادگاه صالح است. 
. 
رییس شعبه ۲۰۶ دادگاه حقوقی تهران - علیرضا قربانی. رأی دادگاه تجدیدنظر استان. تجدیدنظرخواهی آقای الف. ص. د. بطرفیت آقای ن. ص. د. و خانمها م. د. و ن. ص. د. نسبت به قسمتی از دادنامه شماره ۹۴۰۰۰۸۴۶ مورخ ۱۳۹۴ / ۹ / ۱۵ صادره از شعبه ۲۰۶ دادگاه عمومی تهران که به موجب آن حکم به بی حقی تجدیدنظر خواه بخواسته خلع ید از یک دستگاه آپارتمان به پلاک ثبتی … فرعی از … اصلی بخش ۱۱ تهران نسبت به تجدیدنظرخواندگان ردیفهای اول و سوم صادرگردیده وارد و موجه است زیرا که مالکیت تجدیدنظرخواه حسب پاسخ استعلام ثبتی نسبت به ملک متنازع فیه محرز بوده و به موجب دعوی مطروحه عدم رضایت خود را به ادامه تصرفات تجدیدنظرخواندگان اعلام نموده و دلیلی برخلاف ادعای مطروحه ارائه نشده است و با التفات براینکه تجدیدنظرخواندگان به سن قانونی رسیده و شاغل می‌باشند و دلیلی بر واجب النفقه بودن ارائه ننموده‌اند مضافا براینکه صرف مستحق نفقه بودن دلیل برتصرف ملک دیگری هر چند جزء والدین باشند محسوب نمی‌گردد بنابراین دادگاه با وصف مراتب ادعای تجدیدنظر خواه را مقرون به واقع دانسته و با پذیرش تجدیدنظرخواهی مستندا به ماده ۳۵۸ از قانون آیین دادرسی درامورمدنی ضمن نقض دادنامه تجدیدنظر خواسته حکم به محکومیت تجدیدنظرخواندگان ردیفهای اول و سوم به خلع ید از آپارتمان مذکور صادر می‌نماید ایضا درخصوص ادعای اجرت‌المثل وهزینه دادرسی، نظر به اینکه دادگاه بدوی در این خصوص نفیا یا اثباتا اظهار نظر ننموده این دادگاه مواجه با تکلیفی نمی‌باشد رای صادره قطعی است. 
. 
شعبه اول دادگاه تجدیدنظر استان تهران - مستشار و مستشار
. 
​سیدمحمدفاضل حسینی - داودصادقی
. 
. 
<#>
. رأی دادگاه بدوی. در خصوص دادخواست آقای م. ر. به وکالت از آقای الف. ی. بطرفیت آقایان ۱. الف. م. پ. ۲. م. م. پ. ۳. آقای م. م. پ. ۴. ر. م. پ. بخواسته تجویز انتقال منافع به غیر، دادگاه با بررسی اوراق پرونده و نظر به اینکه مطابق ماده ۱۹ قانون روابط موجر و مستاجر مصوب ۱۳۵۶ بدوا می‌بایست مستاجر به مالک مراجعه نماید زیرا در ماده قانون مذکور مقرر گردیده «هرگاه در اجاره‌نامه حق انتقال به غیر نباشد باید در مقابل تخلیه مورد اجاره یا حق کسب و پیشه یا تجارت مستاجر را بپردازد و الا مستاجر می‌تواند برای تنظیم سند انتقال به دادگاه مراجعه نماید و در این صورت دادگاه حکم به تجویز انتقال صادر می‌کند.» در نتیجه شرط اعمال این مقرره قانونی در مراجعه اولیه مستاجر به مالک است و در صورت عدم اقدام مالک، مستاجر می‌تواند به دادگاه مراجعه کند که در مانحن فیه به این کیفیت عمل نشده است و دلیل در این خصوص ارائه نشده است بنابراین دعوی خواهان در موقعیت کنونی قابلیت استماع نداشته و به استناد ماده ۲ قانون آئین دادرسی مدنی قرار عدم استماع دعوی صادر و اعلام می‌نماید. رای صادره حضوری و ظرف بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
دادرس شعبه اول دادگاه عمومی (حقوقی) تهران - احمد همتی کلوانی. رأی دادگاه تجدیدنظر استان. تجدیدنظرخواهی آقای الف. ی. با وکالت آقای م. الف. ل. بطرفیت آقایان الف.، م.، ر.، م. همگی م. پ. از دادنامه شماره ۹۴۰۰۰۹۴۴ مورخ ۱۳۹۴ / ۹ / ۱۰ صادره از شعبه اول دادگاه عمومی تهران که متضمن صدورقرار عدم استماع دعوی تجدیدنظرخواه بخواسته تجویز انتقال منافع یکباب مغازه به پلاک ثبتی … واقع در بخش ۶ تهران ومطالبه خسارات دادرسی می‌باشد وارد وموجه نیست واساس رای صحیح وخالی ازایراد ومنقصت قانونی بوده وبارعایت اصول ومقررات وقواعددادرسی وموازین قانونی اصدار گردیده وتقاضای تجدیدنظرخواهی انطباقی با ماده ۳۴۸ از قانون آیین دادرسی در امور مدنی نداشته ودر این مرحله از رسیدگی دلیل جدیدی که مستلزم نقض دادنامه مذکور باشد ارائه نشده است و با عنایت به اینکه از ناحیه تجدیدنظرخواه دلیلی مبنی بر عدم رضایت مالکین جهت انتقال منافع به غیر ارائه نشده بنابراین تجدیدنظرخواهی را در مجموع غیر موجه دانسته وبارد اعتراض دادنامه معترض عنه را با استناد به ماده ۳۵۳ از قانون مرقوم تائید می‌نماید رای صادره قطعی است. 
. 
شعبه اول دادگاه تجدیدنظر استان تهران - مستشار و مستشار
. 
​سیدمحمدفاضل حسینی - داودصادقی
. 
. 
<#>
. رأی دادگاه بدوی. در خصوص دادخواست آقایان ۱ - س. ح. ۲ - س. ح. با وکالت آقای ع. الف. پ. بطرفیت خانم الف. الف. بخواسته استرداد وجه به مبلغ ۱ / ۳۰۰ / ۰۰۰ / ۰۰۰ ریال به انضمام هزینه دادرسی و خسارت تاخیر تادیه با استناد به فتوکپی مصدق قرارداد وکالت بشرح دادخواست تقدیمی با این توضیح که خوانده به موجب قرارداد فوق وکالت خواهانها را که خواندگان دعوی مطروحه در پرونده کلاسه ۹۱۸ شعبه هشتم دادگاه عمومی تهران را بعهده و مبلغ ۱ / ۳۰۰ / ۰۰۰ / ۰۰۰ ریال نیز بابت حق‌الوکاله دریافت نموده است با توجه به اینکه خواهان پرونده مذکور دعوی خود را استرداد می‌نماید و خوانده عملا اقدامی در جهت دفاع ننموده است و نظر به اینکه در ذیل قرارداد موصوف توضیح داده‌شده است که در صورت عدم اخذ نتیجه مبلغ دریافت شده تماما مسترد خواهد شد حالیه تقاضای رسیدگی دارد. خوانده در جلسه دادگاه با بیان اینکه حسب وظیفه شرعی و قانونی پس از ابطال تمبر و ورود پرونده فوق لایحه دفاعیه خود را به وکالت از سوی خواهانها که خواندگان دعوی مذکور بوده‌اند را تقدیم دادگاه رسیدگی‌کننده نموده است و همچنین بر اثر اقدامات و مذاکرات وی منجر به استرداد دعوی توسط خواهان پرونده گردیده است و توضیحات در ذیل قرارداد مبنی بر استرداد حق‌الوکاله در صورت عدم اخذ نتیجه منظور عدم محکومیت خواهانها بوده است دادگاه پس از بررسی محتویات پرونده ومستندات ابرازی با توجه به اینکه در بند ۲ قرارداد وکالت قید شده است که مبالغ دریافتی به هیچ عنوان مسترد نخواهد شد و همچنین در مفاد بند ۴ قرارداد نیز تاکید شده است که در صورت عزل وکیل و هرگونه سازش وکیل مستحق حق‌الوکاله بوده و موکل متعهد به پرداخت آن می‌باشد خواهانها در قرارداد وکالت مذکور هرگونه حقی را در استرداد حق‌الوکاله از خود سلب نموده‌اند و در مورد توضیحات ذیل قرارداد نیز اشاره‌شده است به عدم اخذ نتیجه در دفاع از خواندگان در پرونده مطروحه به معنای محکومیت آنان به آنچه که خواسته خواهان بوده است لکن با استرداد دعوی وضعیت خواندگان به قبل از طرح دعوی یا بر اثر سازش منجر به وضع قابل قبولی برای خواندگان خواهد بود لذا بنا به مراتب دعوی خواهانها را غیر ثابت تشخیص داده و مستندا به ماده ۱۹۷ قانون آئین دادرسی مدنی و ماده ۱۲۵۷ قانون مدنی حکم به بطلان دعوی صادر و اعلام می‌داردرای صادره ۲۰ روز پس از ابلاغ قابل تجدیدنظرخواهی در محاکم تجدیدنظر استان تهران می‌باشد. 
. 
دادرس شعبه ۱۸۸ دادگاه عمومی حقوقی تهران - حمید طالب لو. رأی دادگاه تجدیدنظر استان. درخصوص تجدیدنظرخواهی س. ح. و س. ح. باوکالت ع. الف. پ. بطرفیت الف. الف. ازدادنامه شماره ۱۲۴ / ۹۴ صادره ازشعبه ۱۸۸ تهران که طی آن دعوی نخستین تجدیدنظرخواهانها بخواسته استرداد مبلغ یک میلیارد وسیصد میلیون ریال وخسارت تاخیرمنجربه حکم بطلان شده است دلیلی که موجب نقض دادنامه اصداری باشد ملاحظه نگردید ولایحه دفاعی متضمن جهات نقض تشخیص داده نشد چرا که قراردادخصوصی تابع اراده طرفین بوده وازطرفی استرداددعوی خود دلیل عدم محکومیت تجدیدنظرخواهانها دردعوی موضوع دفاع تجدیدنظرخوانده محسوب می‌شود فلذانظرباینکه دادنامه تجدیدنظرخواسته با توجه به محتویات پرونده مطابق مقررات قانونی صادرگردیده است وادعای تجدیدنظرخواه قابل انطباق باشقوق ماده ۳۴۸ قانون آئین دادرسی مدنی مصوب سال ۱۳۷۹ نمی‌باشد لذا اعتراض نامبرده غیرموجه تشخیص وبه استناد ماده ۸ ۳۵ قانون مذکورضمن رد اعتراض دادنامه تجدیدنظرخواسته تاییدمیگردد. رای صادره قطعی است. 
. 
شعبه ۲۹ دادگاه تجدیدنظر استان تهران - رئیس و مستشار
. 
سیدابراهیم حسینی - بهزاد ابراهیمی
. 
. 
<#>
. رأی دادگاه بدوی. حسب کیفرخواست صادره از دادسرای ملارد خانم ف. م. بازداشت بلحاظ عجز از تودیع وثیقه متهم است به کلاهبرداری موضوع شکایت آقایان ۱ - ش. ق ۲ - ح. م. ۳ - ف. د. ن. ۴ - الف. الف و …. نظر به اینکه نامبرده برای بردن مال شکات از وسیله متقلبانه‌ای استفاده ننموده است و اظهارات شکات و اقاریر متهم دلالت بر ان دارد که وجوه مورد ادعا به متهم سپرده می‌شد تا بصورت ماهیانه قرعه‌کشی شود و به یکی از افراد پرداخت‌کننده وجه مبلغی معین پول به عنوان وام قرض‌الحسنه داده شود و متهم نسبت به وجوه مذکور امین بوده است اتهام نامبرده بدین نحو اصلاح گردید که نامبرده متهم است به خیانت در امانت نظر به مندرجات اوراق پرونده، اسناد موجود در پرونده و اقرار متهم در دادسرا و دادگاه ارتکاب بزه از جانب نامبرده محرزو مسلم است. باستناد ماده ۶۷۴ قانون مجازات اسلامی کتاب تعزیرات مصوب سال ۱۳۷۵ و با رعایت ماده ۱۳۴ قانون مجازات اسلامی نامبرده بابت شکایت هر یک از شکات به تحمل ۴ سال حبس تعزیری محکوم می‌گردد که مستفاد از ماده ۱۳۴ قانون مجازات اسلامی یکی از مجازات‌ها قابل‌اجرا خواهد بود ضمنا در زمان اجرای حکم ایام بازداشت قبلی احتساب خواهد شد و در مورد اتهام نامبرده دایر بر کلاهبرداری موضوع شکایت ۱ - ب. الف. ط با وکالت اقایان ح. م و ف. ص ۲ - پ. س. ۳ - م. س. ۴ - الف. پ ۵ - الف. پ ۶ - ح. م. ی ۷ - ز. پ در مورد شکایت اقای ب. الف نظر به اینکه متهم منکر ارتکاب بزه است و اعلام نمود طلا به عنوان امانت به وی داده نشد بلکه جهت فروش به وی داده شد و وی نیز طلا را به شاکی فروخته است و اظهارات شاهد معرفی‌شده از جانب متهم نیز موید اظهارات وی می‌باشد و با توجه به اینکه ذیل سند عادی ارائه‌شده از جانب شاکی که به عنوان امانت نامه ارائه‌شده قید گردیده است پول ثمن کل معامله یک میلیارد و چهار صد میلیون ریال می‌باشد جمله مذکور نیز دلالت بر ان می‌نماید که طلای مورد ادعا به متهم فروخته‌شده است و همچنین شاکی طی شکایت تقدیمی اعلام نموده است متهم مقدار یک کیلو و سیصد گرم طلاجات جهت سرمایه گذاری دریافت کرده است و اقرار نموده است طلا جهت استفاده و سرمایه گذاری به متهم داده‌شده است و امانت نبوده است لذا در مورد شکایت نامبرده اتهام متوجه متهم نیست و در مورد خانم پ. س. نظر به اینکه نامبرده اعلام نمود متهم مقداری طلا از اقای ب. الف. ط دریافت نمود و وی ضامن متهم شده است وبلحاظ عدم پرداخت پول شخص مذکور به وی مراجعه نموده است و به جهت مذکور از متهم شکایت نموده است بلحاظ اینکه عمل متهم در عدم پرداخت واجد عنوان مجرمانه نمی‌باشد و کلاهبرداری تلقی نمی‌گردد اتهام متوجه نامبرده نیست و در مورد اقایان م. س. و الف. پ و الف. پ و ح. م. ی و ز. پ اگرچه موضوع مطرح‌شده از جانب نامبردگان با خیانت در امانت مطابقت دارد اما بلحاظ اینکه نامبردگان دلیل کافی جهت اثبات ادعایشان ارائه ننمودند و متهم منکر ارتکاب بزه است اتهام متوجه نامبرده نیست و به استناد ماده ۴ قانون ایین دادرسی کیفری حکم به برائت نامبرده صادر و اعلام می‌گردد. رای صادره حضوری ظرف ۲۰ روز پس از ابلاغ قابل تجدید نظر در محاکم محترم تجدید نظر استان تهران است. 
. 
رئیس شعبه ۱۰۲ دادگاه کیفری ۲ شهرستان ملارد- عبدالرضا روشن روز. رأی دادگاه تجدیدنظر استان. درخصوص تجدیدنظرخواهی:۱ -آقای الف. پ.۲ -خانم خ. الف. باوکالت خانم ف. ش.۳ - آقای ح. م. نسبت به دادنامه شماره ۶۰۵ مورخ ۹۴ / ۴ / ۲۲ صادره ازشعبه ۱۰۲ دادگاه کیفری ۲ شهرستان ملارد که حکم به محکومیت خانم ف. م. باتهام خیانت درامانت بتحمل ۴ سال حبس نسبت به شکایت هریک ازشکات وبرائت نسبت به شکایت تجدیدنظرخواه آقای الف. پ صادرشده است دادگاه بابررسی اوراق پرونده نظربه اینکه دادنامه وفق موازین ومقررات قانونی وبا استدلال کافی اصداریافته است ودرازای آن ازناحیه معترض دلیل ومدرکی که موجبات مخدوش بودن ونقض آن راایجاب نمایدارائه نشده ودرپرونده امرنیزملحوظ مشهود نیست بدان معنی با عدم پذیرش تجدیدنظرخواهی مطروحه طبق بندالف ماده ۴۵۵ قانون آئین دادرسی کیفری دادنامه معترض عنه عینا تایید می‌گردد. رای صادره قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. در رابطه با اتهام آقایان ح. الف. و ع. الف. و ع. الف. دائر بر ایراد صدمه بدنی عمدی نسبت به یکدیگر دادگاه با عنایت به محتویات، شکایت شکات، شهادت شهود و کیفر خواست صادره از سوی دادسرای عمومی و انقلاب تهران که اقدامات بعمل آمده را در حد نزاع دسته‌جمعی ندانسته است بزهکاری آقایان ح. الف. و ع. الف. را در حد ایراد ضرب و جرح عمدی نسبت به یکدیگر و همچنین ایراد صدمه نسبت به ع. الف. محرز و مسلم تشخیص و به همین جهت به استناد مواد ۴۴۸ و ۷۰۹ و ۷۱۰ و ۷۱۴ و ۵۶۸ از قانون مجازات اسلامی مصوب ۱۳۹۲ آقای ح. الف. را به جهت پنج فقره حارصه در نواحی سر و صورت و دست چپ و گردن به پرداخت ۲ / ۵ ٪ دیه کامل در حق ع. الف. و به جهت شکستگی زند اسفل ساعد دست چپ که مطلوب التیام یافته به پرداخت ۸ ٪ دیه کامل و بابت حارصه ساق پای راست به ۰ / ۵ ٪ دیه کامل و بابت کبودی ران راست به ۱ / ۵ هزارم دیه کامل و بابت قرمزی سمت راست صورت به ۱ / ۵ هزارم دیه کامل در حق ع. الف. و همچنین ع. الف. را به جهت دامیه پیشانی و حارصه بینی و حارصه چشم راست و حارصه آن و دهان در طواف مجموعا ۵ ٪ دیه کامل و بابت کبودی بازوی چپ و قرمزی زیر چشم مجموعا به سه هزارم دیه کامل در حق آقای ح. الف. محکوم و آقای ع. الف. را به جهت عدم مشارکت در درگیری و بر اساس اظهارات آقای ح. الف. که از سوی ع. الف. مورد ضرب و جرح قرار گرفته است به استناد ماده ۴ قانون آئین دادرسی کیفری تبرئه می‌نماید. رای صادره حضوری و ظرف بیست روز قابل تجدید نظر خواهی می‌باشد. 
. 
رئیس شعبه ۱۰۵۴ دادگاه کیفری دو تهران -علی اکبر عالیشاه. رأی دادگاه تجدیدنظر استان. درخصوص تجدیدنظرخواهی آقای ح. الف. نسبت به دادنامه شماره ۹۴۰۰۰۵۲۳ - ۹۴ / ۶ / ۲۸ صادره از سوی شعبه ۱۰۵۴ دادگاه کیفری دو تهران که بموجب مفاد آن درمورد شکایت تجدیدنظرخواندگان برعلیه تجدیدنظرخواه وشکایت متقابل تجدیدنظرخواه برعلیه تجدیدنظرخواندگان منجر به صدور دادنامه تجدیدنظرخواسته مبتنی برپرداخت دیه ازسوی تجدیدنظرخواه درحق تجدیدنظرخواندگان وهمچنین پرداخت دیه ازسوی احد از تجدیدنظرخواندگان واقع و پس ازارجاع وبررسی دراین دادگاه وباتوجه به لایحه دفاعیه وازآنجا که دادگاه تجدیدنظرصرفا درمورد آنچه که درمرحله بدوی مورد صدور حکم واقع‌شده است مجاز به ورود واظهار نظرمی باشد وهمچنین دادگاه بدوی صرفا براساس کیفرخواست رسیدگی واظهار نظر می‌نماید ودرمانحن فیه که ازسوی دادسرا کیفرخواستی صادرنشده است وبا نسبت به مواردی که منجر به منع پیگرد شده ولی به تجدیدنظرخواه ابلاغ نشده است دادگاه بدوی واین دادگاه با تکلیفی مواجه نیست وتجدیدنظرخواه می‌تواند با مراجعه به دادسرا خواستار ابلاغ وسیرمراحل قانونی درآن مرجع بشود. علیهذا درمورد دادنامه تجدیدنظرخواسته ومفاد آن با توجه به اینکه ایراد واعتراض موجه وموثری بعمل نیامده لذا با رد تجدیدنظرخواهی وباستناد بند الف ماده ۴۵۵ قانون آیین دادرسی کیفری دادنامه تجدیدنظرخواسته راعینا تایید می‌نماید. رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه تجدیدنظر استان. بتاریخ ۹۵ / ۵ / ۳۱ در وقت اداری شعبه ۳۶ دادگاه تجدیدنظر استان تهران به تصدی امضاء کنندگان ذیل تشکیل است پرونده کلاسه ۹۵۰۳۳۳ / ۳۶ تحت نظر است ملاحظه می‌گردد قاضی اجرای احکام معتقد است در رای دادگاه بدوی در خصوص رد مال توسط متهم ه. الف اتخاذ تصمیم نشده است و پرونده را جهت رفع نقص به آن دادگاه ارسال نموده است دادگاه مربوطه نیز با این استدلال که آخرین رای توسط این دادگاه صادر گردیده است لذا پرونده را جهت اتخاذ تصمیم به این دادگاه ارسال نموده است حال با توجه به اینکه دادگاه تجدیدنظر فقط در محدوده اعتراض وارده مکلف به اظهار نظر می‌باشد و تا حال احدی معترض این امر نشده است و به نظر می‌رسد رفع این ابهام با دادگاه صادر کننده رای بدوی می‌باشد لذا مقرر است پرونده جهت رفع ابهام به دادگاه بدوی اعاده گردد. 
. 
شعبه ۳۶ دادگاه تجدیدنظر استان تهران - رئیس و مستشار
. 
سیداحمد زرگر - عباس قمی زاده
. 
. 
<#>
. رأی دادگاه بدوی. در خصوص اتهام آقایان و خانم‌ها ۱ - ح. ب. الف. ی ۲ - م. ع. ج. ۳ -ک. ف. الف. ۴ - م. ح.. ۵ -پ. ک. دایر بر توهین موضوع شکایت آقای ع. ش. با وکالت آقای ع. د نظر به محتویات پرونده شکایت شاکی تحقیقات معموله، اظهارات گواهان - دفاعیات بلاوجه متهمان کیفرخواست صادره از طرف دادسرای عمومی و انقلاب ناحیه ۵ تهران و سایر قرائن و امارات مستفاد از اوضاع و احوال موجود در پرونده بزهکاری ایشان محرز و مسلم است عمل مجرمانه ایشان منطبق است با ماده ۶۰۸ ازقانون مجازات اسلامی هریک از متهمان موصوف را به پرداخت مبلغ یک‌میلیون ریال جزای نقدی در حق دولت محکوم می‌نماید. رای صادره نسبت به متهمان ردیف اول تا سوم حضوری محسوب ظرف بیست روز پس ازابلاغ قابل تجدیدنظردر محاکم محترم تجدید نظر استان تهران می‌باشد و نسبت به ردیف چهارم و پنجم غیابی ظرف بیست روز قابل واخواهی در این دادگاه و سپس ظرف بیست روز قابل تجدیدنظر در محاکم تجدیدنظر استان تهران می‌باشد. 
. 
رئیس شعبه ۱۱۶۸ دادگاه کیفری ۲ تهران - ابوالفضل اسلام پور
. 
. رأی دادگاه بدوی. درخصوص واخواهی واخواه پ. ک. نسبت به دادنامه غیابی شماره ۹۴۰۹۹۷۲۱۸۰۸۰۰۴۰۰ مورخ ۹۴ / ۴ / ۲۹ متضمن محکومیت وی به اتهام توهین به پرداخت مبلغ یک‌میلیون ریال جزای نقدی در حق دولت موضوع شکایت ع. ش. با بررسی محتویات پرونده نظر به انکار واخواه و اظهارات مکتوب احد از گواهان که واخواه به شاکی توهین نکرده و ملاحظه شکوائیه شاکی که نام واخواه را در ردیف اسامی مطلعین و شهود قید نموده لذا مستندا به ماده ۴ قانون آیین دادرسی کیفری و اصول ۳۷ و ۳۸ قانون اساسی جمهوری اسلامی ایران ضمن نقض دادنامه معترض عنه رای بر برائت وی از بزه انتسابی صادر و اعلان می‌گردد رای صادره حضوری و ظرف بیست روز پس از ابلاغ قابل تجدیدنظر خواهی در محاکم تجدیدنظر استان تهران می‌باشد. 
. 
رئیس شعبه ۱۱۶۸ دادگاه کیفری ۲ تهران - ابوالفضل اسلام پور. رأی دادگاه تجدیدنظر استان. در خصوص اعتراض آقای ح. ب نسبت به دادنامه شماره ۹۴۰۰۴۰۰ مورخ ۹۴ / ۴ / ۲۹ صادره از سوی شعبه ۱۱۶۸ دادگاه کیفری دو تهران که به موجب مفاد آن تجدیدنظرخواه را به اتهام فحاشی به پرداخت یک‌میلیون ریال جزای نقدی محکوم نموده است و پس از ابلاغ و در فرجه مورد اعتراض و تجدیدنظرخواهی واقع و پس از ارجاع و بررسی و با در نظر گرفتن بند الف از ماده ۴۱۷ قانون آئین دادرسی کیفری و از آنجا که مجازات مذکور از نوع درجه ۸ می‌باشد و دادنامه صادره قطعی است و بنابر این تجدیدنظرخواهی نسبت به آن مردود و محکوم به رد است. رأی صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
. 
<#>
. رأی دادگاه بدوی. در پرونده مطروحه خانم الف. الف. ح. و آقای م. ت. بطرفیت آقای غ. ذ. دادخواستی را تقدیم وتقاضای تعیین داور مرض الطرفین را مستندا به توافق‌نامه اردیبهشت‌ماه سال ۱۳۹۲ با احتساب خسارت دادرسی داشته‌اند خلاصه ادعای خواهانها اینکه به اتفاق خوانده در خصوص احداث بنا روی پلاک ثبتی … فرعی از ۸۲ در بخش ۱۱ براساس توافق‌نامه مورخ ۱۱ / ۲ / ۱۳۸۵ متمم آن ۲۴ / ۳ / ۸۵ به توافق رسیده است که در حین اجرابا اختلاف مواجه شده نهایتا توافقی جهت تعیین داور در اردیبهشت سال ۱۳۹۲ داشته‌اند حال به جهت عدم توافق تقاضای تعیین داور را از دادگاه داشته‌اند دادگاه با تدقیق در صورت‌جلسه مجمع عمومی ساختمان در اردیبهشت‌ماه ۱۳۹۲ مستند دعوی می‌باشد ملاحظه می‌نماید طرفین به موجب این قرار داد داوری حکم مرضی الطرفین را ک. و یا م. تعیین نموده‌اند وتوافق شده است بین حکمی که حضرات مزبوراعلام نمودند انتخاب نمایند علیهذا دادگاه با ملاحظه مرقوم آن بزرگان ازآنجا که هر دو داور پیشنهادی از پذیرش داوری امتناع نموده‌اند فلذا به نحوی مخالفت خود را به سمت خود اعلام داشته‌اند و شخص تعرفه شده در ذیل مرقومه احد از آنان در مورخ ۹ / ۳ / ۹۲ از سوی خوانده دعوی مورد تصدیق وانتخاب واقع نشده است بنابراین انتخابی دراین مرحله نیز واقع نگردیده است بنابراین داوران مورد نظر از پذیرش داوری امتناع نموده وبا عدم پذیرش احد از داوران که با واسطه نیز تعیین‌شده است نهایتا دادگاه ازآنجا که داوران مورد نظر امتناع از داوری داشته‌اند وطرفین با این قرار داد داوری داور پیشنهادی را جهت رسیدگی به اختلافات احتمالی تعیین نموده‌اند به داور ثالث انتخاب‌شده از سوی احراز داوران نیز توافق نداشته‌اند تراضی در امر تعیین داور نیز نداشته‌اند در اجرای ماده ۴۶۳ قانون آ. د. م صلاحیت رسیدگی با محاکم بوده وتقدیم دادخواست بی وجه وحکم برد آن دعوی صادر می‌شود واز آنجا که تعیین داور یک امر توافقی نمی‌باشد حکم صادره قطعی است. 
. 
رئیس شعبه ۱۲۱ دادگاه عمومی حقوقی تهران - علی افخمی عقدا. رأی دادگاه تجدیدنظر استان. تجدیدنظرخواهی آقای م. ت. و خانم الف. الف. ح. پ. بطرفیت آقای غ. ذ. نسبت به دادنامه شماره ۹۴۰۷۰۵ شعبه ۱۲۱ دادگاه عمومی حقوقی تهران که متضمن حکم رد درخواست تعیین داور می‌باشد دادگاه با عنایت به اینکه آقای ا. بشرح مرقوم ذیل سند ۹۲ / ۳ / ۹ پذیرش داوری، جهت حل اختلاف را منوط به درخواست آقای غ. ذ. نموده که مدرک و دلیل مبنی بر موافقت آقای ذ. ملاحظه نمی‌شود لذا توافق طرفین بر داوری آقای ا. محقق نگردیده و از طرف دیگر مفاد صورتجلسه اردیبهشت ۱۳۹۲ حکایت از توافق طرفین بر داوری آقای ک. ص. و آقای م. ک. و با تعیین فرد ثالثی توسط مشارالیهما داشته که بشرح سند ۹۲ / ۳ / ۹ اشخاص سابق‌الذکر خود از پذیرش داوری امتناع نموده و شخص ثالث تعرفه شده هم با عنایت به مراتب سابق الذکرقبولی خود را منوط به درخواست آقای ذ. نموده، که محرز بوده منظور از درخواست مذکور اقدام خاص، مستقل از صورتجلسه اردیبهشت ۹۲ بوده که آن هم محقق نگردیده و امتناع ثالث از داوری محرز بوده فلذا با عنایت به اینکه توافقی بر داوری واحد بعنوان داور مرضی الطرفین محقق نگردیده موضوع در صلاحیت دادگاه بوده لذا موجبی هم‌جهت تعیین داور از طریق دادگاه نمی‌باشد چون پذیرش اصل داوری مراجعت به قبولی داوران خاص بوده نه هر داوری فلذا از این حیث بر استدلال دادگاه ایراد خاصی وارد نبوده لیکن چون درخواست تعیین داور امری غیر ترافعی است اقتضای صدور حکم را نداشته لذا با نقض دادنامه معترض عنه مستند به مواد ۴۶۳ و ۳۵۸ قانون آئین دادرسی مدنی پرونده به دادگاه محترم بدوی اعاده تا در خصوص مورد با عنایت به مراتب سابق‌الذکر در چارچوب تصمیم اداری تعیین تکلیف نماید و بدیهی است تصمیم مذکور نفیا یا اثبات قابل اعتراض نبوده رای دادگاه قطعی است. 
. 
شعبه ۳۷ دادگاه تجدیدنظر استان تهران - رئیس و مستشار
. 
مهرزاد جمشیدی - جواد حمیدی
. 
. 
<#>
. رأی دادگاه بدوی. در خصوص اتهام م. ر. خ. مبنی بر خودداری و ممانعت از ملاقات طفل مشترک (الف. ر. خ.) با شاکیه (مادرش) به شرح مضبوط و منعکس در پرونده موضوع شکایت ز. م. لذا دادگاه با توجه به شکایت شاکیه، گزارش مرجع انتظامی، اظهارات شهود تعرفه شده شاکیه در دادگاه و دفاعیات بلاوجه متهم همچنین ملاحظه دادنامه شماره ۱۶۷۷ مورخه ۶ / ۱۰ / ۱۳۹۴ صادره از شعبه ۲۶ دادگاه محترم تجدید نظر تهران و گزارش مرجع انتظامی مبنی بر عدم تحویل فرزند مشترک و عودت وی نزد مادرش (شاکیه) در زمان مقرر تعیین‌شده و سایر قراین موجود درپرونده بزه انتسابی به مشارالیه محرز و مسلم تشخیص مستندا به ماده ۵۴ قانون حمایت خانواده و ماده ۱۹ قانون مجازات اسلامی متهم را به پرداخت پنج میلیون ریال جزای نقدی در حق دولت محکوم می‌نماید لیکن مستندا به ماده ۴۶ قانون مجازات اسلامی محکومیت جزای نقدی وی رابه مدت دوسال تعلیق می‌نماید چنانچه درمدت تعلیق اجرای حکم مرتکب جرم عمدی دیگری شود محکومیت تعلیق شده ازحالت معلق خارج به مرحله اجرا درخواهد آمد. رای صادره حضوری ظرف بیست روز پس از ابلاغ قابل اعتراض در محاکم تجدید نظر استان تهران می‌باشد. 
. 
رئیس شعبه ۱۰۳ دادگاه ۲ کیفری قرچک -محمدرضا زونیا. رأی دادگاه تجدیدنظر استان. آقای م. ر. خ. نسبت بدادنامه ۰۶۳۵ مورخ ۹۵ / ۵ / ۲ صادره از شعبه ۱۰۳ دادگاه کیفری ۲ قرچک در خصوص محکومیت تعلیقی بمدت ۲ سال به پرداخت جزای نقدی بمیزان پنج میلیون ریال به خاطر امتناع از دادن طفل به مادرش تجدیدنظر خواهی نموده است. نظر به اینکه ایراد و اعتراض مدلل و موجهی معمول نشده است و مطالب اعلامی وی در خصوص اینکه بوسیله مادرش مورد اذیت واقع می‌شود بدان جهت تحویل نداده‌ام مبتنی بر دلیل کافیه نیست فلذا با رد تجدیدنظر خواهی دادنامه تجدیدنظرخواسته را به استناد بند الف از ماده ۴۵۵ از قانون آئین دادرسی کیفری تایید می‌نماید. رای صادره قطعی است. 
. 
شعبه ۴ دادگاه تجدیدنظر استان تهران - رئیس و مستشار
. 
هدایت اله جوادی - سیدحسین حسینیان
. 
. 
<#>
. رأی دادگاه بدوی. درخصوص دادخواست ع. ص. باوکالت ع. ب. به طرفیت خواندگان ۱ - ب. ص. ۲ - م. ر. م. ۳ - الف. ر. م. ۴ - ع. ر. م. به خواسته الزام خواندگان به تنظیم سند رسمی سه دانگ مشاع از شش‌دانگ صلح سرقفلی و منافع یک باب مغازه جزء پلاک ثبتی … واقع در بخش ۸ تهران به نشانی … موضوع صلحنامه شماره ۱۲۷۹۶۳ مورخ ۸۵ / ۲ / ۲۸ واجاره نامه رسمی شماره ۱۲۷۹۶۱ مورخ ۸۵ / ۲ / ۲۸ دفترخانه …تهران ومطالبه خسارات دادرسی به شرح دادخواست تقدیمی که وکیل خواهان بیان داشته شش‌دانگ سرقفلی ومنافع یک باب مغازه مذکور را با خوانده ردیف اول (ب. ص.) درمالکیت دارند. وخوانده ردیف اول به موجب صلح‌نامه مورخ ۹۲ / ۸ / ۷۴ وطی وکالت‌نامه شماره ۹۹۲۲ مورخ ۸۸ / ۵ / ۱۴ دفترخانه …تهران سه دانگ سرقفلی منافع مغازه مذکور را به خواهان انتقال داده است. حال خواندگان ازانتقال رسمی آن خودداری می‌نمایند. لذا استدعای رسیدگی وصدور حکم برمحکومیت خواندگان مبنی برانتقال رسمی سه دانگ سرقفلی ومنافع مورد صلح بانضمام خسارات دادرسی را دارد. دادگاه باتوجه به محتویات پرونده ونیز دفاعیات خوانده ردیف اول. اولا «به موجب مدارک استنادی خواهان مورد صلح واجاره مورخ ۸۵ / ۲ / ۲۸ ۴ / ۵ دانگ مشاع از شش‌دانگ مغازه موضوع صلح واجاره به خواهان وخوانده ردیف اول صلح گردیده واجاره داده‌شده است. درصورتی که خواهان الزام خواندگان را به تنظیم سند رسمی صلح سرقفلی سه دانگ مشاع از ششدانگ را درخواست نموده است که بیش ازمقدار صلح واجاره واگذار شده می‌باشد. ثانیا» خواندگان ردیف دوم تا چهارم مورد صلح و اجاره را با اسناد رسمی به شماره‌های ۱۲۷۹۶۳ و ۱۲۷۹۶۱ مورخ ۸۵ / ۲ / ۲۸ به خواهان وخوانده ردیف اول انتقال داده‌اند. و خواسته خواهان تحصیل حاصل است. ثالثا " خوانده ردیف اول نیز به موجب وکالت‌نامه رسمی شماره ۹۹۲۲ مورخ ۸۸ / ۵ / ۱۴ وکالت تام به خواهان جهت انتقال رسمی وصلح سرقفلی ومنافع مغازه نسبت به ۲ / ۲۵ دانگ سهم خود داده است و نیازی به طرح دعوا به طرفیت ایشان نمی‌باشد. بنابراین باتوجه به مراتب مذکور دعوا متوجه خواندگان نمی‌باشد وبه استناد بند ۴ ماده ۸۴ قانون آئین دادرسی مدنی قراررد دعوا صادر واعلام می‌گردد. رأ ی صادره ظرف بیست روز پس از ابلاغ قابل تجدیدخواهی درمحاکم محترم تجدید نظر استان تهران است. 
. 
رئیس شعبه دوم دادگاه عمومی حقوقی تهران -سید تقی میریان. رأی دادگاه تجدیدنظر استان. در خصوص تجدید نظر خواهی آقای ع. ص. به طرفیت ۱ - آقای ب. ص. ۲ - آقای م. ر. ۳ - الف. ر. ۴ - ع. ر. نسبت به دادنامه شماره ۹۹۱ مورخ ۱۳۹۴ / ۹ / ۲۸ شعبه ۲ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواه به خواسته تنظیم سند رسمی سه دانگ مشاع از شش‌دانگ صل سرقفلی و منافع یک باب مغازه جزء پلاک ثبتی … واقع در بخش ۸ تهران (قطعه ۱۸۹) به لحاظ عدم توجه دعوا قرار رد دعوا صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه حسب پاسخ استعلام ثبتی به شماره ۱۳۸۹۲ مورخ ۱۳۹۴ / ۵ / ۲۸ اداره ثبت اسناد و املاک جنوب تهران، پلاک مورد ترافع دارای بازداشتهای متعدد می‌باشد. نظر به اینکه حسب ماده ۵۶ قانون اجرای احکام مدنی نقل و انتقال اموال بازداشتی ممنوع است از این رو تجدیدنظرخواهی غیر وارد تشخیص داده می‌شود و به استناد ماده ۳۵۵ قانون آئین دادرسی مدنی قرار تجدیدنظرخواسته به اعتبار نتیجه تایید می‌گردد. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. درخصوص دعوی آقای الف. ف. با وکالت آقای س. ح. به طرفیت آقای ح. ح. ص. به خواسته مطالبه مبلغ ۲۰۰ / ۰۰۰ / ۰۰۰ ریال موضوع قرارداد مورخه ۸۶ / ۸ / ۸ و ۸۷ / ۸ / ۴ وخسارت دادرسی وتاخیرتادیه ازتوجه به جامع اوراق ومحتویات پرونده واظهارات طرفین وملاحظه قرارداد‌های مذکور وپرونده کلاسه ۹۱۰۵۵۶ شعبه ۱۵۴ دادگاه عمومی حقوقی تهران نظربه اینکه به موضوع دعوی خواهان وخوانده سابقا درشعبه ۱۵۴ طی دادنامه شماره ۹۲۰۹۶ - ۹۲ / ۲ / ۳۰ و ۹۳۰۶۱۲ -مورخه ۹۳ / ۹ / ۲ و ۹۳۰۱۴۰۷ مورخه ۹۳ / ۱۰ / ۳۰ رسیدگی نهایی صورت گرفته ودرخصوص اختلاف طرفین نسبت به قراردادهای مذکور آراء فوق صادر وخواهان به خوانده بدهکارشده است بنابراین موضوع مطرح‌شده از اعتبار امرمختومه وامر قضاوت شده برخوردار بوده علیهذا دادگاه به استناد ماده ۸۹ ناظر به بند ۶ ماده ۸۴ قانون آیین دادرسی مدنی قراررد دعوی خواهان را صادر واعلام می‌نماید چنانچه خواهان مدعی حق است وسند عادی مورخه ۸۷ / ۸ / ۴ درزمان رسیدگی درشعبه ۱۵۴ مکتوم بوده است می‌تواند از طریق اعاده دادرسی دردادگاه صادر کننده رای قطعی نسبت به احقاق حق خود اقدام نماید رای صادره حضوری وظرف بیست روز قابل تجدید نظر خواهی است. 
. 
رئیس شعبه ۱۴۸ دادگاه عمومی حقوقی تهران - علی‌اصغر رضایی فر. رأی دادگاه تجدیدنظر استان. در خصوص تجدیدنظرخواهی آقای الف. ف. به طرفیت آقای ح. ح. نسبت به دادنامه شماره ۶۱۰ مورخ ۲۴ / ۶ / ۹۴ شعبه ۱۴۸ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواه به خواسته مطالبه مبلغ / ۰۰۰ / ۰۰۰ / ۲۰۰ ریال موضوع قرار داد مورخ ۸ / ۸ / ۸۶ و ۴ / ۸ / ۸۷ اجراۀ با این استدلال که موضوع دعوای خواهان و خوانده سابقا در شعبه ۱۵۴ دادگاه عمومی تهران طی دادنامه شماره ۹۲۰۰۹۶ مورخ ۳ / ۲ / ۹۲ و ۹۴۰۶۱۲ مورخ ۲ / ۹ / ۹۳ و ۹۳۱۴۰۷ مورخ ۳۰ / ۱۰ / ۹۳ رسیدگی نهایی صورت گرفته و در ارتباط با اختلاف طرفین نسبت به قرار داد‌های مذکور آ راء فوق صادر و خواهان به خوانده بدهکار شده است بنابراین موضوع از اعتبار امر قضاوت شده برخوردار بوده و به استناد بند ۶ ماده ۸۴ و ۸۹ قانون آئین دادرسی مدنی قرار رد دعوای خواهان صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین نظر به اینکه از ناحیه تجدیدنظر خواه اعتراض مدللی که با یکی از جهات تجدیدنظرخواهی منطبق و مؤثر در مقض دادنامه تجدیدنظرخواسته باشد به عمل نیامده است نظر به اینکه دادنامه یاد شده از حیث مبانی استدلال و استنبطا قضایی و رعایت اصول و قواعد دادرسی مغایرتی با مقررات قانونی ندارد از این رو تجدیدنظرخواهی غیر وارد تشخیص و به استناد ماده ۳۵۳ قانون مرقوم دادنامه تجدیدنظرخواسته تأیید می‌گردد. این رأی قطعی است شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم. رأی دادگاه تجدیدنظر استان. در خصوص تجدید نظر خواهی آقای الف. ف. به طرفیت آقای ح. ح. به خواسته اعاده دادرسی نسبت به دادنامه شماره ۱۵۲۱ مورخ ۱۳۹۴ / ۱۱ / ۱۱ این دادگاه به موجب دادنامه موصوف تجدیدنظر خواهی نامبرده از دادنامه شماره ۶۱۰ مورخ ۱۳۹۴ / ۶ / ۲۴ شعبه ۱۴۸ دادگاه عمومی حقوقی تهران متضمن صدور قرار رد دعوای تجدیدنظرخواه به خواسته مطالبه دویست میلیون ریال غیر وارد تشخیص و دادنامه واخواسته عینا تایید گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه مطابق صدر ماده ۴۲۶ قانون آئین دادرسی مدنی اعاده دادرسی ناظر به احکام است و قرارها از شمول اعاده دادرسی خارج می‌باشند از این رو قرار رد درخواست اعاده دادرسی صادر می‌گردد. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. درخصوص اتهام ع. ر. س. دائر بربی احتیاطی در رانندگی منجر به ایراد صدمه بدنی غیر عمدی نسبت به م. الف. بدون گواهنیامه دادگاه با بررسی محتویات پرونده شکایت کیفرخواست صادره ازدادسرانظریه پزشکی قانونی نظریه کارشناس تصادفات اقرارواظهارات متهم گزارش مرجع انتظامی اتهام وی بنظر دادگاه محرز بوده به استناد مواد ۷۱۸ تعزیرات - ۴۴۸ - ۴۵۲ - ۴۶۲ - ۴۸۸ - ۴۹۰ - ۵۳۸ - ۵۵۹ - ۵۶۳ - ۵۶۹ - ۴۴۹ - ۷۱۴ - ۷۰۹ قانون مجازات اسلامی بابت صدمات وارده به شاکی ۱ -شکستگی انتهای تحتانی استخوان درشت نی ساق راست که بدون عیب ترمیم یافته به چهارپنجم ازیک پنجم از یک دوم دیه کامل ۲ -ارش آسیب نسج نرم ساق پای راست دراطراف شکستگی به سه درصد دیه کامل ۳ -ارش جراحت حارصه پهلوی چپ نیم درصد دیه کامل ۴ -حارصه کف دست چپ و روی دست چپ- زانوی راست یک و نیم درصد دیه کامل ۵ -کبودی پهلوی چپ یک و نیم هزارم دیه کامل ۶ -کبودی ناحیه سرینی راست به یک و نیم هزارم دیه کامل با مهلت پرداخت دو سال از تاریخ تصادف ۹۳ / ۱۲ / ۱۴ محکوم می‌نماید از حیث جنبه عمومی جرم بی‌احتیاطی در رانندگی با رعایت ماده ۱۸ و ۳۷ قانون مجازات اسلامی و فقد سابقه کیفری نامبرده رابه نه میلیون ریال جزای نقدی محکوم می‌نمایدرای صادره حضوری وظرف ۲۰ روزپس ازابلاغ قابل تجدیدنظردرمحاکم تجدیدنظرتهران است. 
. 
رئیس شعبه ۱۱۶۴ دادگاه کیفری ۲ تهران -محمدکریمی. رأی دادگاه تجدیدنظر استان. دراین پرونده وبه حکایت محتویات آن یک فقره تصادف جرحی فیمابین یک دستگاه موتور سیکلت بایک نفرعابرپیاده صورت گرفته است که طبق برگ اول پرونده که مربوط به گزارش مامورین حاضر در صحنه تصادف بوده ودر زمان حضور مامورین راکب موتور سیکلت بنام اقای ع. ر. س. حضور داشته ولی صحنه تصادف بهم خورده و موتور سیکلت که وسیله تصادف بوده است توسط راکب ودوستان وی از سرصحنه خارج‌شده و موجب بهم خوردن صحنه تصادف گردیده و امکان حضور مامورین راهور وجلب نظر انان در زمان وقوع حادثه فراهم نگردیده و بنا بر گزارش اعلامی اظهارات راکب موتور اخذ وراکب به اتفاق بردار مصدوم به کلانتری محل هدایت می‌گردند و صورتجلسه تنظیمی ب تاریخ ۱۴ / ۱۲ / ۱۳۹۳ توسط مامور تنظیم‌کننده و برادر مصدوم و راکب بنام آقای ع. ر. س. امضا می‌گردد وبا مراجع به کلانتری و اخذبازجویی از مصدوم و راکب گزارش اولیه در مورخ ۱۵ / ۱۲ / ۹۳ خطاب به قاضی کشیک تنظیم می‌گردد و در این گزارش شماره انتظامی موتور سیکلت به شماره … اعلام می‌شود در حالی که در گزارش اولیه مامور حاضر در صحنه قید شده که موتور سیکلت که وسیله تصادف بوده فاقد پلاک انتظامی بوده است و با معرفی موتور سیکلت دارای پلاک انتظامی دارای بیمه‌نامه به کلانتری اقدام می‌نمایند و پس از سیر مراحل تحقیق مقدماتی وسپس با صدور قرار مجرمیت و کیفرخواست پرونده به دادگاه ارسال و پس از سیرمراحل دارسی بدوی و تجدیدنظرمنجر به صدور دادنامه قطعی به شماره ۹۵۰۰۰۵۴۶ مورخ ۱۳ / ۴ / ۹۵ ازسوی این دادگاه می‌گردد و پس ازارسال پرونده به اجرای احکام کیفری و با مکاتبه با شرکت سهامی بیمه رازی جهت پرداخت دیات مقرر درحکم بلحاظ این‌که وسیله نقلیه عامل تصادف دارای بیمه‌نامه بوده است اقدام می‌شود که دراین مرحله با حضوروپیگیری شرکت وطی درخواستی خطاب به این دادگاه وبعنوان ثالث اعلام اعتراض از دادنامه قطعی را می‌نمایند ومستند قانونی خود را جهت تقدیم درخواست و اعلام اعتراض بند ب ماده ۵۰ قانون بیمه اجباری خسارات وارد شده به شخص ثالث دراثرحوادث ناشی ازوسایل نقلیه مصوب ۱۳۹۵ اعلام می‌دارد و با وصول درخواست وبررسی ان دراین دادگاه اقدام به تعیین وقت دادرسی ودعوت ازطرفین نموده که با حضور ن. و وکیل معترض ثالث در این دادگاه وبا استماع دفاعیات وی وبابررسی اوراق ومحتویات پرونده خصوصاصفحه یک پرونده که به امضاء راکب موتورسیکلت متهم حادثه وبرادرمصدوم رسیده است وبا قرائت آن برای مصدوم و محکوم علیه حاضردر جلسه دادرسی این دادگاه وازآنجاکه دادنامه مورد اعتراض بنحوصحیح ومنطبق باقانون صادر شده است و اعتراض ثالث خللی به اصل مجرمیت وبزهکاری محکوم علیه واردنمی سازدولی درموردوسیله نقلیه‌ای که باآن محکوم علیه مرتکب جرم گردیده است این دادگاه باتوجه به وعنایت به دفاعیات محکوم علیه وگزارش اولیه ضابطین وازاین حیث باپذیرش اعتراض ثالث اعلام می‌داردکه وسیله نقلیه‌ای که محکوم علیه به آن مرتکب بزه گردیده است فاقدپلاک وفاقدبیمه نامه ثالث بوده ولذامسئولین جهت پرداخت دیات ازسوی معترض ثالث (شرکت بیمه رازی) برعهده آن شرکت بیمه نبوده بلکه مسئولیت متوجه شخص محکوم علیه بوده که بدین وسیله دادنامه مورداعتراض را بارعایت مواد ۳۰۹ و ۳۶۰ قانون آئین دادرسی مدنی اصلاح واعلام می‌نماید که رای اصلاحی به تبع رای اصلی قطعی می‌باشد. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- رسول بهلولی. رأی دادگاه تجدیدنظر استان. تجدیدنظرخواهی آقای ع. ر. س. نسبت به دادنامه ۹۴۰۰۱۰۷۸ صادره ازشعبه ۱۱۶۴ دادگاه کیفری دو شهرستان تهران مبنی برصدور حکم به محکومیت متهم به پرداخت دیات درحق مصدوم وتحمل پرداخت نه میلیون ریال جزای نقدی بابت بی‌احتیاطی در امر رانندگی منجر به ایراد صدمه بدنی شبه عمدی با وصف نداشتن گواهینامه موضوع شکایت خانم م. الف. که پس ازابلاغ ودرفرجه ازسوی متهم مورد تجدیدنظرخواهی واقع وپس از ارجاع و بررسی دراین دادگاه و با توجه به مجموع اوراق ومحتویات پرونده ودلایل ومستندات پیوست آن و بشرح منعکس دردادنامه مارالذکر بلحاظ عدم اتکاء به ادله لازمه کافیه برقابلیت نقض دادنامه معترض عنه مردود اعلام و دادنامه تجدیدنظرخواسته را درمحدوده مورد اعتراض به استناد بند الف ماده ۴۵۵ ازقانون آیین دادرسی کیفری تایید نموده واعلام می‌دارد. رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
. 
<#>
. رأی دادگاه بدوی. در خصوص اتهام آقای الف. ش، دایر به ایراد صدمه بدنی غیر عمدی به علت بی‌احتیاطی در رانندگی خودروی هوندا سواری شمارۀ … با توجه به شکایت شاکیه خانم ن. ک، کیفرخواست دادسرای عمومی و انقلاب شهر ری، گزارش مرجع انتظامی، نظریه افسرکارشناس تصادفات، گواهی‌های پزشکی قانونی مصدومه، اقرارصریح متهم درمرحلة تحقیقات مقدماتی در دادسرا و در جلسه رسیدگی دادگاه و سایر محتویات پرونده بزهکاریش محرز و مسلم است لذا دادگاه متهم موصوف را از حیث جنبۀ خصوصی بزه مستندا به مواد ۴۴۸ و ۴۴۹ و ۴۵۰ و ۴۵۲ و ۴۵۴ و ۴۶۲ و ۴۸۸ «بند ب» ;و ۴۹۰ و ۵۰۴ و ۵۴۹ و ۵۵۹ قانون مجازات اسلامی به پرداخت نیم درصد دیۀ کامل بابت ارش آسیب نسوج نرم در فقرات گردنی و نیم درصد دیة کامل بابت ارش نسوج نرم در ناحیة آرنج راست و دو درصد دیۀ کامل بابت ارش آسیب روحی و روانی ناشی از سانحه در حق مصدوم از نوع دیۀ انتخابی ظرف مهلت دو سال از تاریخ وقوع جنایت و از حیث جنبۀ عمومی جرم به استناد ماده ۷۱۷ قانون مرقوم (تعزیرات) با رعایت بند ۱ مادۀ ۳ اصلاحی قانون وصول برخی از درآمدهای دولت و مصرف آن درموارد معین به پرداخت مبلغ سه میلیون ریال جزای نقدی درحق صندوق دولت محکوم می‌نماید. رأی صادره حضوری ظرف مهلت بیست روز پس از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۱۰۳ دادگاه کیفری دو شهرری- سیدعلیرضا نوربخش. رأی دادگاه تجدیدنظر استان. در خصوص تجدیدنظرخواهی خانم ن. ک نسبت به دادنامه شماره ۷۰۰۲۸۹ مورخ ۹۵ / ۴ / ۲۹ صادره از شعبه ۱۰۳ دادگاه کیفری ۲ شهر ری که به موجب آن تجدیدنظرخوانده آقای الف. ش. به اتهام ایراد صدمه بدنی غیر عمدی ناشی از بی‌احتیاطی در امر رانندگی به پرداخت مقادیری دیه در حق تجدیدنظرخواه و از جنبه عمومی بزه به پرداخت سه میلیون ریال جزای نقدی در حق دولت محکوم‌شده است و تجدیدنظرخواه نسبت به اینکه دیات محکوم به کمتر از خساراتی است که به وی وارد شده است تقاضای تجدیدنظر نموده است علیهذا با توجه به محتویات پرونده و مفاد لایحه تجدیدنظرخواهی نظر به اینکه دیات مقرره براساس نظریه پزشکی قانونی و صدمات وارد تعیین گردیده است و از طرف تجدیدنظرخواه ایراد و اعتراض موجه و موثری که موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض به استناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد. رأی صادره قطعی است. ضمنا مطالبه هزینه‌های درمانی منوط به تقدیم دادخواست است. 
. 
شعبه ۴ دادگاه تجدیدنظر استان تهران - رئیس و مستشار
. 
هدایت اله جوادی - سید حسین حسینیان
. 
. 
<#>
. رأی دادگاه بدوی. با توجه به اعلام شکایت س. ه. علیه م. ت. ف. دائر بر کلاهبرداری به مبلغ بیش از ۱۲۰ میلیون تومان از طریق انتساب خود به مقامات قضائی و اطلاعاتی مراتب کیفرخواست با تحقیق بزه بمبلغ / ۰۰۰ / ۶۶۳۵۰ تومان وجه ماخوذه درخواست اقدام مناسب می‌نماید با تعیین وقت رسیدگی شاکی حضور یافته با اشاره به اینکه مبلغ کلاهبرداری بیش از دویست میلیون تومان بوده خواستار رسیدگی به قرار منع پیگرد صادر نیز می‌گردد متهم حضور یافته منکر هر گونه بزه گردیده وکیل تعیینی اش ب. ج. ب. حضور یافته با اشاره به تناقض گوئی شاکی در مراحل اولیه تحقیق هرگونه اغوائی توسط موکلش که منجر به کلاهبرداری گردد را مردود و خواستار تبرئه موکلش می‌شود این مرجع با ملاحظه محتویات پرونده متهم جهت امور خدماتی در اختیار شورای حل اختلاف قرار گرفته و خارج از وظائف مقرره علیرغم انکارهای مکررش خود را فردی ذی‌نفوذ در تشکیلات قضائیه و اطلاعاتی جلوه داده و مبالغ مکرری از شاکی اخذ می‌نماید لذا بزه کلاهبرداری را محرز دانسته و به استناد ماده یک قانون تشدید وی را به تحمل یکسال حبس تعزیری، جزای نقدی به مبلغ / ۰۰۰ / ۶۶۳۵۰ تومان در حق دولت و پرداخت مبلغ / ۰۰۰ / ۶۶۳۵۰ تومان در حق مالباخته محکوم می‌نمایم. رای صادره غیر قطعی بوده و ظرف بیست روز قابل تجدید نظر خواهی در استان می‌باشد در خصوص اعتراض به قرار منع پیگرد با توجه به تحقیقات صورت گرفته قرار بازپرس محترم شعبه ۹ را از هر گونه تعرض مصون دانسته و عینا ابرام می‌نمایم. رای صادره وفق ماده ۳ قانون تشکیل دادگاه‌های عمومی قطعی می‌باشد. 
. 
رئیس شعبه ۱۰۵۳ کیفری عدالت- رضا نوری. رأی دادگاه تجدیدنظر استان. دراین پرونده آقای ع. م. وکیل دادگستری به وکالت از آقای م. ت. ف. محکوم علیه دادنامه قطعی شماره ۴۷۰ - ۹۴ / ۴ / ۲۷ این شعبه که به اتهام کلاهبرداری به تحمل یکسال حبس ورد مال به مبلغ ۰۰۰ / ۳۵۰ / ۶۶ تومان وجزای نقدی به همین مبلغ محکوم‌شده است به جهت جلب رضایت شاکی خصوصی درخواست تخفیف مجازات خود را نموده است اینک با توجه به محتویات پرونده وباعنایت به فراهم بودن موجبات تخفیف درمورد مجازات حبس باتوجه به اینکه اتهام کلاهبرداری می‌باشد و تخفیف کمتر از یکسال مطابق مقررات ممنوع می‌باشد و مجازات حبس ایشان نیز یکسال می‌باشد بنابراین اقدامی ممکن نیست ولی درمورد جزای نقدی با توجه به مراتب مستندا به ماده ۴۸۳ قانون آیین دادرسی کیفری دادگاه جزای نقدی را تخفیف داده و به مبلغ پنجاه میلیون ریال معادل پنج میلیون تومان تعیین می‌نماید. این رای قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی. رأی دادگاه تجدیدنظر استان. خانم ب. ج. به وکالت از طرف آقای م. ت و آقای س. ه. به طرفیت همدیگر از دادنامۀ شماره ۲۳۰۲۰۸۹ ۲۹ / ۸ / ۹۰ شعبه ۱۰۵۳ دادگاه عمومی تهران تجدیدنظرخواسته. طبق دادنامۀ مذکور آقای م. ت باتهام کلاهبرداری از آقای س. ه. به تحمل یکسال حبس و رد مال بمبلغ ۰۰۰ / ۳۵۰ / ۶۶ تومان و جزای نقدی محکوم‌شده و نسبت به مازاد بر مبلغ مذکور در دادسرا قرار منع تعقیب صادر و در پایان رأی مذکور تأیید شد آقای م. ت از جهت محکومیت و آقای س. ه. از جهت کم بودن میزان رد مال و کم بودن میزان مجازات اعتراض نموده‌اند. اعتراض آقای م. ت بدون دلیل می‌باشد رأی دادگاه بطور صحیح صادر شده و اعتراض وی رد می‌شود و آقای س. ه. نیز از جهت کم بودن مجازات اعتراض نموده که اعتراض موجه نیست و رد می‌شود و از جهت کم بودن میزان رد مال چون نسبت به مازاد مبلغ مذکور در دادسرا قرار منع تعقیب صادر و در دادگاه بدوی تأیید شد دادگاه تجدیدنظر نمی‌تواند دخالت کند باستناد ماده ۲۵۷ قانون آئین دادرسی کیفری و ماده ۲۲ از قانون تشکیل دادگاه‌های عمومی و انقلاب رأی صادره بمیزان محکومیت تأیید می‌شود. این رأی قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
اصغر دشتبانی- رفعت
. 
. 
. 
<#>
. رأی دادگاه بدوی. در خصوص دعوی اقای م. ث. ق. ج. به وکالت از اقای الف. ن. بخواسته اعتراض ثالث به دادنامه شماره ۷۳ / ۶۸۰ مورخ ۳۱ / ۶ / ۷۳ در پرونده کلاسه ۷۳ / ۷۲ به شرح متن دادخواست تسلیمی بطرفیت ۱ - دایره ثبت اسناد و املاک شمال شرق تهران ۲ - م. گ. گ. فرزند م. نظر باینکه دادگاه پرونده استنادی به کلاسه ۸۸۰۳۴۰ شعبه ۱۰ بازپرسی دادسرای ناحیه ۶ تهران را مطالبه و مورد مطالعه و مداقه قرار داده که حکایت از شکایت خواهان علیه خوانده ردیف ۲ مبنی بر جعل - استفاده از سند مجعول فروش مال غیر و کلاهبرداری بوده که بلحاظ مرور زمان قرار موقوفی تعقیب صادر گردیده است با توجه به جمیع اوراق و محتویات پرونده و استعلا ماتواصله از اداره ثبت واسناد و با توجه به اینکه دفتر خانه ۱۸۷ تهران از تاریخ ۲۵ / ۶ / ۵۲ لغایت ۱۹ / ۹ / ۷۲ به جهت تعطیلی فاقد ثبت دفاتر بوده - نتیجتا سندی تحت شماره … مورخ ۲۵ / ۱۱ / ۵۸ نزد ان دفتر خانه تنظیم نگردیده- به عبارت دیگر سند انتسابی فاقد اصالت بوده است علیهذا دادگاه دعوی خواهان را وارد دانسته مستفاد از مواد ۴۱۸ بند الف ماده ۴۱۹ و ۴۲۰ و ۴۲۴ از قانون ائین دادرسی مدنی دادنامه صدور الذکر را ۷۳ / ۶۸۰ مورخ ۳۱ / ۶ / ۷۳ - نقض و بی‌اعتبار اعلام می‌نماید رای صادره در خصوص خوانده ردیف اول حضوری و در خصوص خوانده ردیف دوم غیابی و ظرف مهلت ۲۰ روز پس از ابلاغ قابل تجدید نظر در محاکم محترم تجدید نظر استان تهران - در خصوص ردیف اول- و قابل واخواهی - در خصوص ردیف دوم- در این دادگاه می‌باشد. 
. 
رئیس شعبه ۱۰۱۰ دادگاه عمومی جزایی تهران - ناصر دهقان. رأی دادگاه بدوی. رای اصلاحی
. 
در خصوص دعوی آقای الف. ن. با وکالت آقای م. ث. ق. ج. بطرفیت دادره ثبت اسناد و املاک شمال شرق تهران و آقای م. گ. گ. به خواسته اعتراض ثالث به دادنامه شماره ۷۳ / ۶۸ مورخه ۲۱ / ۶ / ۷۳ با توجه به محتویات پرونده و اینکه در دادنامه شماره ۲۰۲ مورخه ۱ / ۳ / ۹۱ این دادگاه سهوا پلاک ثبتی قید نشده است در اجرای مفاد ماده ۳۰۹ قانون آئین دادرسی دادگاه‌های عمومی و انقلاب در امورمدنی اعلام می‌دارد شماره پلاک ثبتی دو دستگاه آپارتمان قطعه اول واقع در زیرزمین دارای پلاک ثبتی … به مساحت ۹۸ / ۱۶۴ متر مربع و دومی واقع در طبقه همکف دارای پلاک ثبتی … بمساحت ۷۲ / ۲۳۶ متر مربع مفروز و مجزی شده از پلاک … اصلی مذکور واقع در بخش ۲ تهران می‌باشد که بدین وسیله اصلاح می‌گردد و تسلیم رونوشت رای اصلی بدون رونوشت رای تصحیحی ممنوع است رای اصلاحی نسبت به خوانده ردیف اول حضوری و ظرف بیست روز قابل تجدیدنظر خواهی در محاکم تجدیدنظرذ استان تهران می‌باشد و نسبت به خوانده ردیف دوم غیابی ظرف ۲۰ روز پس از ابلاغ واقعی قابل واخواهی در این دادگاه می‌باشد. 
. 
رئیس شعبه ۱۰۱۰ دادگاه عمومی جزایی تهران-ناصر دهقان. رأی دادگاه بدوی. رای دادگاه
. 
در خصوص واخواهی آقای ر. د. م. به وکالت از آقای گ. گ. نسبت به دادنامه شماره ۰۰۰۲۰۲ مورخ ۱ / ۳ / ۹۱ صادره از این شعبه که طی آن دعوی معترض ثالث پذیرفته گردیده است. با توجه به اینکه برابر محتویات پرونده واخوانده در هیچ مرجعی جعلیت امضای خود را به اثبات نرسانده و از سوی دیگر واخواه دادخواست اولیه را به طرفیت اداره ثبت تقدیم داشته و اداره ثبت با عدول از حقوق و مزایای قانونی خود هیچ‌گونه اعتراضی اعم از تجدید نظر، فرجام‌خواهی و اعاده دادرسی و اعمال ماده ۱۸ نسبت به رای اولیه این شعبه (۵۵ حقوقی یک) صورت نداده و از سوی دیگر به استناد ماده ۴۴۲ از قانون آیین دادرسی مدنی اعتراض ثالت نسبت به احکام قطعی اجرا شده ممکن نبوده مگر اینکه معترض ثالث بدوا ذیحقی خود را در محکمه صالح به اثبات برساند که در مانحن فیه هیچ‌گونه مدرکی دال بر بقای حق از سوی معترض ثالث ارائه نشده است و از سوی دیگر امضاء واسناد که مصون از اعتراض باقی‌مانده و معترض ثالث تاکنون نتوانسته به بی اعتباری امضاء ذیل اسناد خود را اثبات کند مبین این است که معترض ثالث حقوق تضیع شده‌ای در این موضوع ندارد. دادگاه با جمیع جهات فوق و با استناد به ماده ۴۲۲ قانون آیین دادرسی مدنی واخواهی واخواه را وارد تشخیص ضمن نقض دادنامه غیابی فوق‌الذکر حکم به رد دعوی اعتراض ثالث و ابرام رای شماره ۶۱۸۰۱۷۳ شعبه ۵۵ حقوقی ۲ تهران صادرو اعلام می‌نماید. رای صادره حضوری وظرف مدت ۲۰ روز از تاریخ ابلاغ قابل تجدید نظر در محاکم محترم تجدید نظر استان تهران می‌باشد ۰ ت
. 
رئیس شعبه ۱۰۱۰ دادگاه عمومی جزایی تهران - ناصر دهقان. رأی دادگاه تجدیدنظر استان. تجدیدنظر خواهی آقای م. ث. ق. ج. بوکالت از آقای الف. ن. نسبت به دادنامه شماره ۹۴۰۶۲۸ - ۹۴ / ۶ / ۱۷ صادره از شعبه ۱۰۱۰ دادگاه کیفری ۲ تهران که به موجب آن در مقام رسیدگی و واخواهی از دادنامه شماره ۹۱۰۲۰۲ مورخ ۹۱ / ۳ / ۱ بشرح استدلال مندرج در دادنامه مذکور با استناد به ماده ۴۲۲ قانون آئین دادرسی مدنی مصوب ۱۳۷۹ ضمن نقض دادنامه غیابی حکم (قرار) رد دعوای اعتراض ثالث را صادر نموده است بنظر این دادگاه با توجه به محتویات پرونده و اجرای مفاد دادنامه مورد اعتراض ثالث (در سال ۱۳۷۳) و اینکه بموجب ماده ۴۲۲ قانون مار الذکر. دعوی اعتراض ثالث قبل از اجرای حکم مورد اعتراض قابل طرح می‌باشد و بعد از اجرای حکم تنها موقعی که ثابت شود حقوقی که اساس و ماخذ اعتراض است به جهتی از جهات قانونی ساقط نشده باشد اعتراض به آن ممکن خواهد بود و در ما نحن فیه نیز عدم سقوط حقوق مذکور اثبات نشده است لذا تصمیم دادگاه بدوی در صدور رای مبنی بر قرار رد دعوا موجه و موافق قانون می‌باشد بر این اساس تجدیدنظرخواهی وارد نمی‌باشد دادگاه با رد تجدیدنظرخواهی نظر مستندا به ماده ۳۵۳ قانون آئین دادرسی مار الذکر دادنامه تجدیدنظرخواسته را النهایه تائید می‌نماید. رای صادره قطعی است. 
. 
شعبه ۴۰ دادگاه تجدیدنظر استان تهران - مستشار و مستشار
. 
عبدالعلی اسدی تیله نویی - محمد متولی
. 
. 
. 
<#>
. رأی دادگاه بدوی. در خصوص دادخواست دعوی خواهان م. د. ع. با وکالت آقای م. م. خ. به طرفیت خواندگان ۱ - ر. الف. ج. ن. و ۲ - ق. ج. ن. به خواسته تقاضای رسیدگی و صدور حکم به اعسار خواهان از پرداخت موضوع دادنامه ۹۳۰۹۹۷۲۲۹۵۵۰۱۶۴۲ مورخ ۹۳ / ۱۰ / ۱۸ این شعبه تائیدی به موجب دادنامه شماره ۹۴۰۹۹۷۰۲۲۳۴۰۰۰۶۳ مورخ ۱۳۹۴ / ۱ / ۳۰ شعبه ۳۴ دادگاه تجدیدنظر استان تهران؛ که بر اساس نرخ دیه مصوب ۱۳۹۴ دیات موضوع دادنامه برابر ۱۹ ٫ ۱۴۰ ٫ ۸۲۵ تومان در قبال خوانده ردیف اول و ۳ ٫ ۴۶۵ ٫ ۰۰۰ تومان در قبال خوانده ردیف دوم است دادگاه توجها به جمیع اوضاع و احوال پرونده از جمله اینکه کلیه شهود تعرفه شده به نحوی مرتبط با مجتمع ج. ب هستند؛ و نظر بر اینکه احد از شهود مدیر عامل جایگاه بنزین ج. ب است؛ و نفس درگیری منتهی به ورود جراحات مذکور در دادنامۀ صدر الذکر در همین مجتمع واقع گردیده است و از این حیث شهود در مظان وجود خصومت هستند و هیچ‌یک از آنها آدرس دقیقی از محل سکونت و وضعیت معیشت خواهان ارائه نکرده‌اند؛ و نظر بر اینکه آدرس اعلامی خواهان در ستون نام و مشخصات خواهان در وکالت‌نامه وکیل تعرفه شده، در شهران (تهران خیابان …) است و همچنین نظر بر حاکمیت اصل عدم ملائت و گذشت مدت متنابهی از ایجاد دین بر عهده خواهان و استقرار دین و لحاظ جمیع شرایط ضمن پذیرش اعسار نسبی خواهان مستندا به ماده ۵ و ۶ و ۷ و ۸ و ۹ و ۱۱ قانون نحوه اجرای محکومیتهای مالی مصوب ۱۳۹۴ اعلام می‌دارد خواهان مکلف است بدوا یک دوم محکوم به را نقدا پرداخت و مابقی را تا استهلاک کامل دین در هر ماه یک‌میلیون تومان پرداخت نماید رای صادره ظرف مهلت بیست روز از تاریخ ابلاغ قابل اعتراض و رسیدگی در دادگاه تجدیدنظر استان تهران است. 
. 
دادرس شعبه ۱۰۱ دادگاه عمومی جزایی کهریزک- سیدهاشم حسینی وردنجانی. رأی دادگاه تجدیدنظر استان. دراین پرونده آقای م. م. خ. به وکالت ازآقای م. د. ع. بطرفیت آقایان ر. الف. ج. ن و ق. ج. ن. از دادنامه شماره ۰۲۲۴۰ مورخ ۹۴ / ۱۲ / ۲۴ شعبه ۱۰۱ دادگاه عمومی جزایی بخش کهریزک تجدیدنظرخواهی کرده است. به موجب دادنامه موصوف حکم برتقسیط دیه محکوم به دادنامه شماره ۰۱۶۴۲ همان دادگاه به قرارپرداخت یک دوم محکوم به نقد والباقی ماهانه ده میلیون ریال صادرگردیده است دادگاه بابررسی اوراق پرونده اعتراض موجهی که موجب نقض اساس دادنامه تجدیدنظرخواسته باشد لیکن ازآنجا که محکوم به دیه می‌باشدتقسیط آن به نحو پرداخت به ریال صحیح نمی‌باشد زیرا اقساط باید ازهمان فصل دین تعیین گردند وتبدیل آن به ریال درزمان پرداخت خواهدبودلذا با اصلاح آن به پرداخت شش ونیم درصد دیه کامل نقدوالباقی ماهانه یک درصدالنهایه به استنادماده ۳۵۱ قانون آیین دادرسی دادگاه‌های عمومی وانقلاب درامورمدنی دادنامه تجدیدنظرخواسته با اصلاح به عمل آمده تایید می‌گردد. این رای قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. در خصوص اتهام آقای ح. الف. دائر بر ایراد ضرب و جرح عمدی و توهین موضوع کیفرخواست شماره ۲۰۹۹ - ۹۳۱ مورخ ۹۳ / ۰۷ / ۲۹ دادسرای عمومی و انقلاب ناحیه یک تهران، نظر به جامع اوراق ومحتویات پرونده، بررسی اظهارات طرفین و گواهان تعرفه شده آنان به شرح منعکس در صورتجلسات تحقیق و دادرسی و اینکه گواهی گواهان متهم از جرح شاکی مصون باقی‌مانده است همچنین لحاظ سایر قرائن و امارات مندرج در پرونده دادگاه به لحاظ عدم کفایت ادله اثباتی، انتساب بزه‌های اعلامی را به متهم محرز ندانسته لذا مستندا به اصل ۳۷ قانون اساسی جمهوری اسلامی ایران و ماده ۱۷۷ از قانون آئین دادرسی کیفری رأی بر برائت نامبرده صادر و اعلام می‌نماید. رأی صادره در مهلت بیست روز پس از ابلاغ قابل تجدیدنظرخواهی در محاکم تجدیدنظر استان تهران می‌باشد. 
. 
دادرس شعبه ۱۰۵۲ دادگاه عمومی جزائی تهران - مرتضی ثقفی. رأی دادگاه تجدیدنظر استان. درخصوص اعتراض وتجدیدنظرخواهی آقای الف. ک. ف. نسبت به دادنامه شماره ۹۴۰۰۰۱۵۱ - ۹۴ / ۳ / ۱۲ صادره از سوی شعبه ۱۰۵۲ دادگاه عمومی جزایی تهران که بموجب مفاد آن درمورد شکایت شاکی تجدیدنظرخواه برعلیه تجدیدنظرخوانده دائر به ایراد ضرب وجرح عمدی و توهین پس از رسیدگی منجر به برائت متهم و رد شکایت شده است و پس ازابلاغ و درفرجه ازسوی شاکی مورد اعتراض وتجدیدنظرخواهی واقع و پس ازارجاع وبررسی دراین دادگاه وبا توجه به نوع جرائم و میزان مجازات قانونی آنها وبه استناد ماده ۴۲۷ قانون آیین دادرسی کیفری دادنامه صادره را قطعی تشخیص داده بنابراین تجدیدنظرخواهی تجدیدنظرخواه را مردود ومحکوم به رد اعلام می‌دارد. رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. در خصوص شکایت خانم ز. ب. علیه آقای م. ب. دائر بر ایراد ضرب و جرح عمدی و ترک انفاق، نظر به اینکه متهم در کلیه مراحل تحقیقات مقدماتی و مضافا جلسه دادگاه بزه‌های انتسابی را انکار نموده و نظر به ملاحظه مستندات ابرازی طرفین از جمله دادنامه‌های مختلف صادره از دادگاه‌های کیفری که موید وجود اختلافات شدید بین خانواده‌های طرفین و ایضا شاکی و متهم پرونده بوده و با عنایت به قرابت نسبی بین شاکی و گواهان تعرفه شده و بعضا سوابق شکایت بستگان متهم از گواهان تعرفه شده که موجب مخدوش بودن گواهی آنان بوده و نظر به عدم تمکین زوجه (شاکی) نسبت به متهم با استفاده از حق حبس و مستندا به ماده ۴ قانون آیین دادرسی کیفری مصوب سال ۱۳۹۲ و اصل سی و هفتم قانون اساسی جمهوری اسلامی ایران و رعایت رای وحدت رویه شماره ۶۳۳ - ۱۳۷۸ / ۰۲ / ۱۴ به لحاظ فقدان ادله اثباتی نسبت به بزه ایراد ضرب و جرح عمدی و فقدان وصف کیفری فعل ارتکابی ترک انفاق حکم بر برائت متهم صادر و اعلام می‌گردد رأی صادره ظرف بیست روز از تاریخ ابلاغ قابل اعتراض در محاکم محترم تجدیدنظر استان تهران می‌باشد. 
. 
رئیس شعبه ۱۱۴۸ دادگاه کیفری ۲ تهران -صمد خادمی. رأی دادگاه تجدیدنظر استان. تجدیدنظرخواهی خانم ز. ب. نسبت به دادنامه ۹۴۰۰۰۳۵۲ - ۹۴ / ۴ / ۳۱ صادره ازشعبه ۱۱۴۸ دادگاه کیفری دو شهرستان تهران مبنی برصدور حکم به رد شکایت شاکیه و برائت متهم ازاتهامات ترک انفاق و ایراد ضرب وجرح عمدی نسبت به تجدیدنظرخواه که پس ازابلاغ و در فرجه ازسوی شاکیه مورد تجدیدنظرخواهی واقع وپس از ارجاع وبررسی دراین دادگاه و با توجه به محتویات پرونده و بشرح منعکس دردادنامه مارالذکر بلحاظ عدم اتکاء به ادله لازمه کافیه برقابلیت نقض دادنامه معترض عنه مردود اعلام و دادنامه تجدیدنظرخواسته را درمحدوده مورد اعتراض به استناد بند الف ماده ۴۵۵ ازقانون آیین دادرسی کیفری تایید نموده واعلام می‌دارد رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. درخصوص اتهام آقای آقای خ. ت. دایربر قتل غیرعمدی دراثر بی‌احتیاطی در حین رانندگی با وسیله نقلیه موتوری با وصف نداشتن گواهینامه رانندگی باعنایت به گزارش مرجع انتظامی وشکایت اولیاء دم و نظریه پزشکی قانونی ونظریه کارشناس راهنمایی ورانندگی واظهارات وکیل متهم واظهارات متهم درمرحله تحقیقاتی وکیفرخواست صادره وتحقیقات محموله وسایر قرائن وامارات موجود درپرونده اتهام وی محرز ومسلم است مستندا به مواد ۴۴۸ و ۴۴۹ و ۴۵۰ و ۴۵۲ وتبصره ماده ۵۵۹ و ۵۵۸ وتبصره وبندب ماده ۴۸۸ ازقانون مجازات اسلامی نامبرده را به پرداخت یک فقره دیه کامل زن مسلمان (نصف دیه مرد مسلمان) ظرف مهلت دوسال ازتاریخ حادثه درحق اولیاء دم محکوم وضمن اینکه تفاوت دیه تا سقف دیه مرد ازصندوق تامین خسارت‌های بدنی پرداخت خواهد شد و اما درخصوص جنبه عمومی بزه مستندا به مواد ۷۱۴ و ۷۱۸ از قانون مجازات اسلامی نامبرده را به سه سال حبس تعزیری محکوم می‌نماید، رای صادره ظرف مهلت بیست روز ازتاریخ ابلاغ قابل تجدیدنظردرمحاکم تجدیدنظر استان تهران است. 
. 
رئیس شعبه ۱۰۳۴ دادگاه عمومی جزائی تهران - سیدمحمد شادمان جم. رأی دادگاه تجدیدنظر استان. درخصوص اعتراض و تجدیدنظرخواهی آقای خ. ت. نسبت به دادنامه شماره ۹۴۰۰۰۲۹۲ - ۹۴ / ۳ / ۲۰ صادره از سوی شعبه ۱۰۳۴ دادگاه عمومی جزایی تهران که بموجب مفاد آن تجدیدنظرخواه را به اتهام بی‌احتیاطی درامررانندگی با وسیله نقلیه موتوری وبا وصف نداشتن گواهینامه مجاز رانندگی منجر به یک فقره قتل شبه عمدی وبا احراز بزهکاری به پرداخت دیه وتحمل سه سال حبس تعزیری محکوم که پس از ابلاغ و در فرجه ازسوی متهم مورد تجدیدنظرخواهی واقع و با ارجاع به این دادگاه و با تعیین وقت دادرسی و دعوت طرفین وفق بند ث ماده ۴۵۰ قانون آیین دادرسی کیفری وتشکیل جلسه دادرسی و عدم حضور تجدیدنظرخواه درجلسه دادرسی وبا توجه به مفاد لایحه تجدیدنظرخواهی ودفاعیات تجدیدنظرخواندگان وازآنجا که تجدیدنظرخواه مدعی شده است دارای گواهینامه بین‌المللی است ولی دلیل ومدرک وسندی ارائه نداده است ودرجلسه دادرسی هم حضور نیافته است علیهذا این دادگاه ضمن رد و غیر وارد دانستن تجدیدنظرخواهی تجدیدنظرخواه و از آنجا که دادنامه وفق مقررات و موازین صادرشده است و فقط درقسمت مربوط به پرداخت دیه و مسئول پرداخت طبق تبصره ۲ ماده ۴ ازقانون اصلاح قانون بیمه اجباری مسئولیت مدنی دارندگان وسایل نقلیه موتوری زمینی درمقابل شخص ثالث مصوب ۱۳۸۷ / ۴ / ۱۶ شرکت بیمه‌گر موظف است تا سقف تعهدات بیمه‌نامه نسبت به پرداخت دیه اقدام نماید و بدین وسیله دادنامه تجدیدنظرخواسته راکه صندوق تامین خسارت‌های بدنی را که دارای شخصیت مستقلی ازشخص بیمه گراست را ملزم به جبران و تامین مازاد دیه نموده است واین قسمت ازدادنامه مبنی براشتباه بوده و به ترتیب فوق و به استناد ماده ۴۵۷ قانون آیین دادرسی کیفری اصلاح وسپس مورد تایید قرار می‌دهد رای صادره قطعی است. 
. 
شعبه ۴۳ دادگاه تجدید نظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. در خصوص اتهام متهمین ۱ - ح. ر.، ۵۳ ساله، متاهل، فاقد سابقه کیفری، دائر بر خرید مال مسروقه ۲ - س. م. م. ۶۳ ساله، متاهل فاقد سابقه کیفری دایر بر خرید مال مسروقه ۳ - آقای ع. ح.۳۱ ساله، مجرد، دارای سابقه کیفری، دائر بر نگهداری آلات قمار (پاسور)، مشارکت در ۱۰ فقره کیف قاپی بشرح شکایت شکات ۱ - الف. ش. ۲ - ذ. الف. ت. ۳ - ص. ن. ۴ - ف. ف. ۵ - س. ز. ت ۶ - ع. الف. ۷ - ک. س. ۸ - ف. الف. م. ۹ - م. ف ۱۰ - م. ص گزارش مامورین نیروی انتظامی اقاریر صریح متهمین در مورد بعضی از سرقتها شناسایی متهم ردیف سوم توسط شکات و دستگیری ایشان بعد از سرقت و اقرار و اعتراف متهم ردیف سوم و بیان فروش یک گردنبند و گوشی‌های متعدد به متهم ردیف اول و دوم و معرفی آدرس متهمین ردیف اول و دوم به مامورین و مواجهه حضوری به نامبردگان و بلاوجه بودن دفاعیات متهم ردیف اول مبنی بر انکار خرید گردنبند طلا از متهم ردیف سوم و متهم تحت تعقیب دیگر بنام الف دادگاه اتهامات نامبردگان را محرز و مسلم می‌داند فلذا دادگاه به استناد مواد ۷۰۶ و ۶۵۷ و ۶۶۲ و ۶۶۷ قانون مجازات اسلامی مصوب ۱۳۷۵ و مواد ۱۲۵ و ۱۳۴ قانون مجازات اسلامی ۱۳۹۲ دادگاه متهم ردیف اول را به تحمل ۶ ماه حبس تعزیری و ۳۰ ضربه شلاق تعزیری و متهم ردیف دوم را به تحمل دو سال حبس تعزیری و ۵۰ ضربه شلاق و متهم ردیف سوم را از باب اتهام نگهداری آلات قمار به پرداخت یک‌میلیون ریال جزای نقدی و معدوم نمودن آنها و از باب مشارکت در ده فقره کیف قاپی نامبرده را به ده فقره هفت سال حبس تعزیری و ۷۴ ضربه شلاق تعزیری با رعایت مقررات ماده ۱۳۴ قانون مجازات اسلامی مصوب ۱۳۹۲ (اجرای یک فقره از مجازاتهای اشد) و رد اموال شکات بدین شرح یک عدد زنجیر گردنبند طلا در حق آقای م. ص. و یک عدد گوشی موبایل در حق آقای ذ. الف. ت. و وجه نقد به مبلغ دویست و هفتاد هزار تومان و کارت سوخت و گواهینامه و بیمه، کارت طلایی، کارت ماشین و کارت گارانتی ایران‌خودرو در حق خانم ع. الف. و یک عدد گوشی موبایل مدل آیفون پنج در حق خانم ف. ف. و یک عدد دستبند طلا در حق خانم ص. ن. و یک عدد گوشی سامسونگ گلکسی و وجه نقد به مبلغ ۵۰ هزار تومان و عابر بانک ملی و تجارت و کارت ملی، دفترچه بیمه خدمات درمانی و تامین اجتماعی در حق خانم الف. م. و یک عدد گوشی موبایل مدل سونی اریکسون اکپریا در حق خانم س. ز. ن. و یک عدد گوشی موبایل مدل اکپریا در حق آقای م. ف محکوم می‌نماید. رای صادره نسبت به متهمین ردیف اول و سوم حضوری و ظرف ۲۰ روز پس از ابلاغ قابل اعتراض در دادگاه تجدیدنظر استان تهران است و راجع به متهم ردیف دوم غیابی و ظرف ده روز پس از ابلاغ قابل واخواهی در این دادگاه و سپس ظرف بیست روز پس از آن قابل تجدیدنظرخواهی در دادگاه تجدیدنظر استان تهران است. 
. 
رئیس شعبه ۱۱۴۵ دادگاه عمومی و جزائی تهران - شهاب بازوند
. 
. 
. رأی دادگاه بدوی. رای اصلاحی
. 
در خصوص تقاضای خانم الف. ش. دائر بر اصلاح دادنامه به شماره ۰۰۷۱۱ مورخ ۹۳ / ۸ / ۲۸ از حیث اضافه نمودن رد مال ایشان بعنوان شاکی در دادنامه مذکور، دادگاه با توجه به اوراق ومحتویات پرونده و احراز سهو از قلم افتادن نام ایشان به استناد و حدت ملاک ماده ۳۰۹ قانون آئین دادرسی مدنی حکم به اصلاح دادنامه مذکور و اضافه نمودن رد مال ایشان بعنوان احد از شکات مبنی بررد یک عدد گوشی موبایل سونی اکسپریا، یک حلقه طلا و دستبند طلا توسط متهم پرونده آقای ع. ح. صادر واعلام می‌نماید رای صادره اصلاحی و به تبع رای اصلی ظرف بیست روز پس از ابلاغ قابل اعتراض در دادگاه تجدید نظراستان تهران است و تسلیم آن بدون رونوشت رای اصلی ممنوع است. 
. 
رئیس شعبه ۱۱۴۵ دادگاه عمومی و جزائی تهران - شهاب بازوند. رأی دادگاه بدوی. در خصوص واخواهی آقای س. م. م. نسبت به دادنامه شماره ۰۰۷۱۱ مورخ ۹۳ / ۰۸ / ۲۸ صادره از شعبه ۱۱۵۴ محاکم عمومی جزایی تهران. دادگا ه با بررسی اعتراض واخواه دلیلی که موجبات نقض دادنامه معترض عنه را فراهم کند ارائه و اقامه ننموده لذا دادگاه با توجه به مراتب فوق و خصوصا مواجهه حضوری بین طرفین به استناد ماده ۲۱۸ قانون آئین دادرسی کیفری حکم به ردواخواهی وتایید رای معترض عنه صادر می‌نماید. رای صادره حضوری ظرف بیست روز پس از ابلاغ قابل تجدیدنظرخواهی در محاکم تجدیدنظر استان تهران است. 
. 
رئیس شعبه ۱۱۴۵ دادگاه عمومی و جزائی تهران - شهاب بازوند. رأی دادگاه تجدیدنظر استان. در خصوص تجدیدنظر خواهی آقای ف. د به وکالت از آقای ح. ر. نسبت به دادنامه شماره ۹۳۰۹۹۷۰۲۱۲۳۰۰۷۱۱ مورخ ۹۳ / ۸ / ۲۸ صادره از سوی شعبه ۱۱۵۴ دادگاه عمومی تهران که بموجب آن نامبرده به پرداخت دو میلیون ریال جزای نقدی معلق در یکسال و پرداخت دیه محکوم گردیده است با توجه به اینکه دادنامه مذکور از حیث رسیدگی، رعایت تشریفات دادرسی و تطبیق موضوع با مقررات وفق موازین قانونی صادر شده است و تجدیدنظر خواهی واصله با هیچیک از شقوق ماده ۴۳۴ قانون آئین دادرسی در امور کیفری انطباق ندارد و ایراد و اعتراض موجه و مستدلی نیز که موجبات فسخ آن را فراهم نماید، ارائه نشده است، ضمن رد تجدیدنظر خواهی واصله، وفق بند الف ماده ۴۵۵ قانون مذکور، دادنامه بدوی صادره تایید و استوار می‌گردد. رای صادره حضوری و قطعی می‌باشد. 
. 
شعبه ۳۶ دادگاه تجدیدنظر استان تهران - رئیس و مستشار
. 
سیداحمد زرگر - عباس قمی زاده
. 
. 
<#>
. رأی دادگاه بدوی. در خصوص اتهام آقایان ۱ - د. ر. ۲ - و. ز. ۳ - م. ک. ۴ - ف. ف. الف. دائر بر مشارکت در آدم‌ربایی در تاریخ ۹۳ / ۶ / ۲۷ نسبت خانم ل. م. و شرب خمر و علاوه آن متهم ردیف سوم آقای م. ک. رانندگی در حالت مستی موضوع کیفرخواست تنظیمی مورخه ۱۳۹۳ / ۷ / ۱۶ دادسرای عمومی و انقلاب ناحیه ۳۴ تهران و شکایت خانم ل. م.، دادگاه با عنایت در محتویات پرونده و توجها به اقاریر صریح متهمان در جلسه رسیدگی دادگاه بزه شرب خمر را نسبت به هر چهار متهم پرونده و رانندگی در حالت مستی نسبت به آقای م. ک. را محرز و ثابت تشخیص به استناد مواد ۲۶۴ - ۲۶۵ از قانون مجازات اسلامی مصوب ۱۳۹۲ هر یک از متهمان را به تحمل هشتاد ضربه شلاق حدی محکوم و اعلام می‌نماید در خصوص اتهام دیگر آقای م. ک. دائر بر رانندگی در حالت مستی نیز با عنایت در مواد ۷۱۴ - ۷۱۵ - ۷۱۶ و ۷۱۷ و ۷۱۸ از قانون مجازات اسلامی مصوب ۱۳۷۵ در صورتیکه منجر به صدمه یا فوت شود مجازات مستقل داشته که در ما نحن فیه چنین موضوعی نبوده و همان مجازات شرب خمر را دارد که تعیین‌شده است. همچنین در خصوص دیگر اتهام متهمان دائر بر مشارکت در آدم‌ربایی با عنایت در دفاعیات موجه و مقرون به واقع متهمان و نظر به اینکه شاکیه هویتش به صورت دقیق مشخص نیست و نامبرده در هیچ‌یک از جلسات دادسرا و دادگاه حضور نیافته و دلیل کافی جهت اثبات ادعایش ارائه ننموده و گزارش ضابطین دادگستری نیز مورد وثوق نمی‌باشد از اینرو به استناد بند الف ماده ۱۷۷ از قانون آئین دادرسی دادگاه‌های عمومی و انقلاب در امور کیفری حکم برائت متهمان را در این خصوص صادر و اعلام می‌نماید رای صادره حضوری و ظرف بیست روز از تاریخ ابلاغ قابل اعتراض و رسیدگی در محاکم محترم تجدیدنظر استان تهران است. 
. 
رئیس شعبه ۱۱۵۸ دادگاه عمومی و جزائی تهران- حبیب اله جعفری. رأی دادگاه تجدیدنظر استان. آقایان و. ز. و م. ک. و د. ر. و ف. ف. الف. نسبت به دادنامه بشماره ۰۷۴۸ - ۹۳ / ۸ / ۲۷ صادره از شعبه ۱۱۵۸ دادگاه عمومی جزایی تهران مبنی بر محکومیت به تحمل هشتاد ضربه شلاق تازیانه بعنوان حد شرعی به جهت مصرف خمر تجدیدنظرخواهی کرده‌اند ملخص قضیه معنون اینکه حسب گزارش واحد گشت نیروی انتظامی نامبردگان در حالیکه خانم ل. م. را ربوده بودند دستگیر می‌شوند و خانم ل. م. با شکایت خود اعلام می‌دارد وی را ربوده‌اند و آقای ف. ف. الف. اعلام و اقرار نموده که خانم را سوار اتومبیل خود نمودم مست بودم و رانندگی می‌کردم و آقای د. ر. اعلام کرده خانم را سوار اتومبیل کردیم داد می‌زد ما ایشان را جلو میدان تره‌بار بردیم و ترسیده بود داد می‌زد می‌گفتیم داد نزن و الا می‌زنیم من عقب اتومبیل بودم ف. هم پیش من بود گلوی دختر را گرفته بود و شرب خمر کرده بودم آقای م. ک. نیز داد و فریاد خانم را ذکر و اضافه کرده د. و ف. عقب خودرو بودند و خانم را هم کنار آنها سوار کرده بودیم و مست بودیم ف. هم مراتب را پذیرفته و اعلام کرده خانم داد و فریاد می‌کرد گلوی وی را گرفته بودم تا داد نزند و پرونده پس از صدور کیفرخواست در موارد یادشده بدادگاه محترم بدوی ارجاع و دادگاه محترم بدوی در مورد شرب خمر نامبردگان را به حد شرعی محکوم نموده و در مورد رانندگی در حالت مستی با اعتقاد به اینکه منجر به صدمه بدنی یا فوت نشده و در مورد آدم‌ربایی هم به علت اینکه به شاکیه دسترسی بدوی نیافته‌اند و گزارش ضابطین هم مورد وثوق نمی‌باشد حکم برائت صادر و قسمت محکومیت مورد تجدیدنظرخواهی می‌شود که با توجه به وضعیت مذکور الذکر به جهت عدم ابلاغ دادنامه به دادستان محترم پرونده اعاده و در تاریخ ۹۴ / ۲ / ۹ دادنامه به جناب آقای م. ط نماینده محترم دادستان ابلاغ می‌گردد حالیه با عنایت به مراتب یادشده نظر به اینکه کلیه محکوم علیهم اتهام انتسابی را در قالب ادله شرعی کافیه موجوده پذیرفته‌اند در مرحله تجدیدنظر مدعی توبه می‌باشند و مواردی که توبه آنان را به اثبات برساند در پرونده موجود نیست علیهذا تجدیدنظرخواهی را متکی به ادله لازمه ندانسته و حکم به رد تجدیدنظرخواهی و تایید دادنامه مارالذکر در زمینه صدور حکم به محکومیت به استناد بند الف از ماده ۲۵۷ از قانون آیین دادرسی کیفری صادر و اعلام می‌گردد و در خصوص موارد منتهی به صدور حکم برائت صرف‌نظر از اینکه گزارش مامورین با اظهارات طرفین دعوی کاملا همخوانی دارد و احراز مورد وثوق نبودن در چنین حالتی مواجه با اشکال می‌باشد با توجه به اینکه از سوی دادستان علیرغم ابلاغ دادنامه صادره در فرجه قانونی اعتراضی واصل نگردیده است و مقدمات ابلاغ رای بدوی به شاکیه به جهت تغییر نشانی یا عدم دسترسی میسور نشده و اعتراضی واصل نگردیده است لذا دادگاه تجدیدنظر فارغ از رسیدگی در اینموارد می‌باشد بدیهی در صورت وصول اعتراض متعاقب رای حاضر در در چهارچوب مقررات نسبت به آن رسیدگی خواهد شد. رای صادره قطعی است. 
. 
شعبه ۴ دادگاه تجدیدنظر استان تهران - رئیس و مستشار
. 
هدایت اله جوادی - بهزادسعادت زاده. رأی دادگاه تجدیدنظر استان. دادسرای عمومی و انقلاب ناحیه ۳۴ تهران نسبت به دادنامه ۰۷۴۸ - ۹۳ / ۸ / ۲۷ از حیث برائت آقایان ۱ - د. ر. ۲ - و. ز. ۳ - الف. ک ۴ - ف. ف. الف. از اتهام انتسابی دائر به اقدام به ربودن خانم ل. م. تجدیدنظر خواهی کرده‌اند که با توجه به مفاد لایحه تقدیم شده و نظر به اینکه نامبردگان شرب خمر نموده بوده و خانم ل. م. را که در خیابان جهت رفتن به مقصد مشاهده نموده و خانم در مرحله اول بعنوان مسافر وارد اتومبیل شده لکن بعد از مشاهده کردن وضعیت آنان و اذیت معموله سعی در خروج از اتومبیل نموده و نامبردگان مانع وی شده و آقایان ف. الف. و ر. حسب محتویات پرونده با گذاشتن دست روی دهان وی مانع داد زدن وی شده و در این حال پلیس گشت مشاهده نموده و اتومبیل را پس از اقدامات لازمه نهایتا متوقف کرده و دستگیر نموده و کیفیت ماوقع را گزارش داده‌اند و شاکیه هم مراتب را ذکر و اعلام شکایت کرده است و هر چهار نفر اعلام کرده‌اند مشارکتا دست به این اقدام زده‌اند و پلیس گزارش داده در لحظه دستگیری و قبل از دستگیری هم وضعیت مذکور را ملاحظه کرده‌اند و متهمین هم به این امر اذعان دارند فلذا عمل نامبردگان را مشمول شروع به جرم ربودن نامبرده دانسته و با عدول از ادعای دادسرا بشرح مذکور در ادعانامه و تطبیق موضوع معنون با عنوان جزایی مذکور و با رد مدافعات غیر مستدل و غیر موثر نامبردگان و کسب رضایت بعدی شاکیه و اظهارات ندامت و پشیمانی آنان و فقدان سابقه کیفری موثر و جوانی و جهالت آنان به استناد بند ب از ماده ۴۵۵ از قانون آئین دادرسی کیفری و تبصره ماده ۶۲۱ از قانون مجازات اسلامی و با اعمال مادتین ۳۷ و ۳۸ از این قانون ضمن نقض این قسمت از دادنامه معترض عنه با یک درجه تخفیف هر یک از نامبردگان را با احتساب سابقه بازداشتی به تحمل هفت ماه و پانزده روز حبس تعزیری محکوم می‌نماید. مضافا اینکه در مورد شرب خمر قبلا حکم مقتضی صادر شده است. رای صادره قطعی می‌باشد. 
. 
شعبه ۴ دادگاه تجدیدنظر استان تهران - رئیس و مستشار
. 
هدایت اله جوادی - محسن ولایی
. 
. 
<#>
. رأی دادگاه بدوی. به تاریخ ۲۷ / ۱۱ / ۱۳۸۹ آقایان ق. ش. س. و م. ک. به وکالت از شرکت خ. دادخواستی به طرفیت اداره کل ثبت شرکت‌ها و مالکیت صنعتی به خواسته مطالبه خسارت ناشی از تسبیب برابر نظریه کارشناس را تقدیم این دادگاه کرده‌اند مختصر ادعا بر این اساس است که موکل تقاضای ثبت علامت جهت تولید و بسته بندی سبزیجات، صیفی‌جات، میوه خشک را نموده ولی خوانده به دلیل تشابه علائم ثبت‌شده چندین مرتبه درخواست موکل را رد کرده است در نهایت علامت فیدل را تحت شماره ۱۳۶۹۴۰ مورخ ۳۰ / ۱۰ / ۸۸ بنام موکل ثبت می‌نماید و بر این اساس و تحت علامت فعالیت و تبلیغ خویش را آغاز و مبالغ هنگفتی را هزینه کرده ولی متعاقبا معلوم می‌شود که خوانده مرتکب اشتباه شده و قبلا این علامت را بنام شخص دیگری ثبت کرده و مالک علامت از طریق دستگاه قضایی با طرح دعوا مبادرت به ابطال علامت موکل می‌نماید بر این اساس خواهان ناگزیر به عدم استفاده از آن و جمع‌آوری مواد غذایی بسته بندی شده با علامت مذکور گردیده و پاکتها و کارتنهای با علامت مذکور ازحیز انتفاع ساقط و هزینه‌های سنگینی اعم از مادی و معنوی را به موکل وارد می‌نماید بر این اساس تقاضای اتخاذ تصمیم به شرح خواسته با لحاظ خسارات دادرسی را دارد مدیر کل محترم دفتر حقوقی و امور بین‌الملل سازمان ثبت اسنادو املاک کشور در مقام دفاع با تقدیم لایحه و ارسال تصویر گزارش اداره ثبت علائم تجاری به نحوه تسلیم اظهارنامه و تقاضای ثبت علامت کلمه فیدل به فارسی جهت تولید و بسته بندی سبزیجات به اداره کل مالکیت صنعتی و آگهی‌های تقاضای ثبت علامت تجاری جهت اطلاع عموم در روزنامه رسمی توجه داده است و به واسطه عدم اعتراض در مهلت سی روز مقرر قانونی به ثبت علامت بنام شرکت خواهان اعلام نظر کرده است و در این راستا به طرح دعوا از ناحیه شرکت غذایی ن. دایر بر شباهت علامت ثبت‌شده باعلامت شرکت مذکور در مرجع قضایی و بررسی ادعا و نهایتا دادنامه‌های صادره از مرجع مذکور و ابطال علامت شرکت خواهان استناد نموده و بر این اساس اقدام اداره مالکیت صنعتی در جهت ثبت علامت (به دلیل عدم یکسان بودن علامت‌های مذکور) در راستای قوانین و مقررات اعلام‌شده و ابطال آن نیز متعاقب صدور آراء قضایی را در راستای اجرای وظیفه قانونی اعلام و عملکرد اداره مذکور را فاقد ایراد دانسته‌اند و تقاضای رد دعوی خواهان شده است و در لایحه متعاقب با اعلام اینکه شخصیت اداره ثبت شرکتها از اداره مالکیت صنعتی جدا می‌باشد هم توجه و دلالت نموده‌اند نظر به اینکه قانونگذار در ماده ۳۱ قانون ثبت اختراعات، طرحهای صنعتی و علائم تجاری، حق استفاده انحصاری از یک علامت مختص به کسی می‌داند که آن علامترا طبق مقررات قانون مذکور به ثبت رسانده باشد و در بند ه ماده ۳۲ قانون مذکور موارد عدم امکان ثبت علامت عنوان‌شده است که عین یا به طرز گمراه‌کننده‌ای شبیه یا ترجمه یک علامت یا نام تجاری باشد که برای همان کالا یا خدمات مشابه متعلق به موسسه دیگری در ایران معروف است و در بندهای واو و ز دامنه این محدودیت توسعه و گسترش پیدا کرده است و ماده ۳۶ قانون اداره مذکور را مخیر و در عین حال مکلف به ثبت یا عدم ثبت علامت تحت شرایط و مشمول موارد اعلامی کرده است و در ماده ۵۳ اداره مالکیت صنعتی موظف به استفاده از شیوه‌های نوین و داشتن دفاتر جداگانه برای ثبت اختراعات، طرح‌های صنعتی و علائم تجارتی شده است دادگاه در جهت بررسی موضوع پرونده موضوع دادنامه‌های صادره از شعبه سوم دادگاه حقوقی تهران و ۱۲ تجدید نظر استان تهران را مطالبه و ملاحظه می‌نماید علت ابطال علامت شرکت خواهان به واسطه همنام بودن و تشابه در یک طبقه می‌باشد و در‌ای صادره از مرجع تجدید نظر هم به این نکته استناد شده است و چگونه خوانده دعوی اقدامهای انجام‌یافته خویش را مبتنی بر مقررات و صحیح اعلام می‌نماید و در خور تامل است و در مقام مطالبه خسارت وجود سه عنصر و رکن ضروری است که همانا وجود فعل زیان‌آور، ورود ضرر و رابطه سببیت است و در اقدام خوانده با توجه به ماده یک قانون مسئولیت مدنی اعلام می‌دارد (هرکس بدون مجوز قانونی عمدا یا در نتیجه بی‌احتیاطی به جان یا سلامتی یا مال یا آزادی یا حیثیت یا شهرت تجارتی یا به هر حق دیگر که به موجب قانون برای افراد ایجادگردیده لطمه وارد نماید که موجب ضرر مادی یا معنوی دیگری شود مسئول جبران خسارت ناشی از عمل خود می‌باشد (این ارکان مشاهده می‌گردد بویژه آن‌که اصل لزوم جبران خسارت و قاعده تسبیب ولاضرر در فقه مبحث سبب و ضمان در قانون مجازات اسلامی و مواد ۳۳۱ به بعد قانون مدنی و ۵۱۵ - ۵۱۹ - ۵۲۰ قانون آیین دادرسی مدنی آنرا تجویز می‌نماید بر این اساس با توجه به اینکه برای خواهان رجوع به شرکت غذایی ن. مجرا و محملی وجود نداشته زیرا شرکت مذکور مطابق مقررات قانونی عمل نموده است. دادگاه قرارارجاع امر به کارشناسی را صادر و نظریه کارشناس پس از وصول و ابلاغ مواجه با تقدیم لایحه از سوی خوانده‌شده که یک نکته از آن به تفکیک وظایف اداره ثبت شرکت‌ها و مالکیت صنعتی معطوف شده که ارتباطی به نظریه ندارد و در قسمت دیگر به اعلام نظر قضایی کارشناس توجه داده‌شده که به واسطه آن‌که تصمیم‌گیرنده در این رابطه دادگاه است مؤثر در مقام نبوده اما دادگاه در جهت اقناع وجدانی و استماع دفاع نهایی اصحاب دعوی را در جهت ادای توضیح دعوت که مواجه با عدم حضور خوانده‌شده است با وصف مراتب فوق چون میزان خسارت وارده که ناشی از عمل اشتباه و بر خلاف مقررات قانونی خوانده صورت پذیرفته است مواجه با خدشه قانونی و مبنایی متکی بر موارد مستند نگردیده است و از نظر دادگاه هم به جهت انطباق با اوضاع و احوال معلوم و محقق کارشناسی و مستندات تقدیمی است و دامنه خسارا ت اعلامی هم از حدود متعارف و رابطه مستقیم خارج نشده است و لزوما تفکیک وظایف درون سازمان و مکانی از حیث انجام وظیفه در جهت انجام امور ثبت شرکتها و مالکیت صنعتی به واسطه یکی بودن شخصیت در مرجع مذکور تحت نظارت وهدایت سازمان ثبت اسناد و املاک موجب تجزیه شخصیت نمی‌باشد بویژه آنکه اداره مالکیت صنعتی هم مخاطب دعوا واقع‌شده است بر این اساس دادگاه خواسته خواهان را وارد و ثابت تشخیص و با استناد به مواد ۱۲۵۷ - ۱۲۵۸ - ۱۲۸۴ - ۱۲۸۶ - ۱۳۲۱ - ۱۳۲۴ قانون مدنی و مواد ۱۹۷ - ۱۹۸ - ۵۰۳ - ۵۱۵ - ۵۱۹ - قانون آیین دادرسی مدنی حکم بر محکومیت خوانده دعوی به پرداخت مبلغ ۵۷۲ / ۷۳۴ / ۵۱۳ / ۲۲ اصل مبلغ خواسته و مبلغ ۶۹۱ / ۷۷۶ / ۶۵۸ ریال هزینه دادرسی و حق‌الوکاله وکیل وهزینه کارشناسی در حق خواهان صادر و اعلام می‌دارد. حکم دادگاه حضوری وظرف مهلت بیست روز از تاریخ ابلاغ قابل تجدید نظر در مرجع محترم تجدید نظراستان تهران می‌باشد. خواهان مطابق قانون نحوه وصول برخی از درآمدهای دولت و مصرف آن در موارد معین مکلف به ترمیم هزینه دادرسی تا سقف محکوم به در حق دولت بوده که لزوما در مقام اجرای حکم و عدم ایجاد تسلسل و دور در طرح دعوی قابل وصول از محکوم علیه بنا به تجویز قاعده لاضرر و تسبیب خواهد بود. 
. 
رئیس شعبه ۸۶ دادگاه حقوقی تهران - مهرداد محمودی یزدانی. رأی دادگاه تجدیدنظر استان. در خصوص تجدیدنظرخواهی اداره کل مالکیت صنعتی (سازمان ثبت اسناد و املاک کشور) ۲ -اداره کل ثبت شرکتها و موسسات غیرتجاری با نمایندگی قضائی آقای ع. م. بطرفیت شرکت خ. با وکالت آقای ق. ش. س. و م. ک. نسبت به دادنامه شماره ۹۲۰۹۹۷۲۱۶۱۸۰۰۵۳۳ مورخه ۹۱ / ۵ / ۲۸ صادره از شعبه ۸۶ دادگاه عمومی حقوقی تهران که بموجب آن حکم به محکومیت خوانده به پرداخت مبلغ ۲۲ / ۵۱۳ / ۷۳۴ / ۵۷۲ ریال بابت خسارت وارده ناشی از تسبیب و پرداخت مبلغ ۶۵۸ / ۷۷۶ / ۶۹۱ ریال هزینه دادرسی و حق‌الوکاله وکیل و هزینه کارشناسی در حق خواهان صادر شده است. تجدیدنظرخواهی تجدیدنظرخواهان‌ها که از ادارات کل وابسته به سازمان ثبت اسناد و املاک هستند و فاقد شخصیت مستقل حقوقی هستند وارد می‌باشد چرا که تجدیدنظرخوانده (خواهان بدوی) مدعی است که تقاضای ثبت علامت جهت تولید و بسته بندی سبزیجات، صیفی‌جات، میوه خشک را نموده ولی تجدیدنظرخواهان‌ها بدلیل تشابه علائم ثبت‌شده چندین مرتبه درخواست وی را رد نموده است و در نهایت علامت فیدل را تحت شماره ۱۳۶۹۴۰ مورخه ۸۸ / ۱۰ / ۳۰ بنام وی به ثبت رسیده است و براین اساس و تحت علامت فعالیت و تبلیغ خویش را آغاز و مبالغ هنگفتی را هزینه کرده ولی متعاقبا معلوم می‌شود که خوانده مرتکب اشتباه شده و قبلا این علامت را بنام شخص دیگری ثبت کرده و مالک علامت از طریق دستگاه قضائی با طرح دعوی مبادرت به ابطال علامت وی نموده است. براین اساس ناگزیر به عدم استفاده از ان و جمع‌آوری مواد غذائی بسته بندی شده با علامت مذکور شده است و پاکت‌ها و کارتن‌ها با علامت مذکور از حیز انتفاع ساقط و هزینه‌های سنگین اعم از مادی و معنوی به وی وارد شده است بعبارت دیگر از اتخاذ تصمیم اداره ثبت شرکت‌ها و علائم تجاری سازمان ثبت اسناد و املاک در اعطاء علامت فیدل تحت شماره ۱۳۶۹۴۰ مورخه ۸۸ / ۱۰ / ۳۰ به آن و ابطال آن علامت توسط مالک قبلی به شرکت خسارات مادی و معنوی وارد شده است نظر به اینکه مطابق بند ۱ ماده ۱۰ قانون دیوان عدالت اداری مصوب ۱۳۹۲ رسیدگی به شکایات و تظلمات و اعتراضات اشخاص حقیقی یا حقوقی از الف. تصمیمات و اقدامات واحدهای دولتی اعم از وزارتخانه‌ها و سازمان‌ها و موسسات و شرکت‌های دولتی و شهرداری‌ها و سازمان تامین اجتماعی و تشکیلات و نهادهای انقلابی و موسسات وابسته به آنها ب. تصمیمات و اقدامات ماموران واحدهای مذکور در بند الف در امور راجع به وظائف آنها. تبصره ۱ تعیین میزان خسارات وارده از ناحیه موسسات و اشخاص مذکور در بند ۱ و ۲ این ماده پس از صدور رای در دیوان بر وقوع تخلف با دادگاه عمومی است. که در موضوع مانحن فیه اولا از جانب خواهان بدوی علیه اداره ثبت شرکت‌ها و علائم تجاری سازمان ثبت اسناد و املاک شکایتی از اقدام اداره مذکور که موجب خسارت به وی شده است صورت نگرفته است. ثانیا مطالبه خسارت از ادارات دولتی مطابق تبصره ذیل ماده ۱۰ قانون دیوان عدالت اداری مصوب ۱۳۹۲ فرع بر ورود شکایت توسط دیوان عدالت اداری می‌باشد و تا زمانی که دیوان عدالت اداری با این موضوع بصورت صدور رای مقتضی موافقت ننماید دادگاه عمومی صلاحیت ورود به رسیدگی به دعوی خسارت ندارد. ثالثا موضوع خواسته خواهان بدوی مطالبه خسارت ناشی از اقدامات اداره ثبت اسناد و املاک (اداره ثبت شرکت‌ها و علائم تجاری) بوده است بعبارت دیگر احراز وقوع تقصیر از جانب سازمان ثبت اسناد و املاک (اداره ثبت شرکت‌ها و علائم تجاری) و یا ماموران اداره کل ثبت شرکت‌ها و علائم تجاری بعهده دیوان عدالت اداری می‌باشد و تا دیوان عدالت هر یک از دو عضو را مقصر اعلام ننماید دادگاه حق ورود ندارد. لهذا با عنایت به مراتب فوق دعوی خواهان بدوی در موقعیت کنونی قابلیت استماع را نداشته است بنابراین دادگاه تجدیدنظرخواهی تجدیدنظرخواهان‌ها را وارد تشخیص مستندا به مواد ۲ و ۳۵۸ قانون آئین دادرسی مدنی و قسمت الف و ب بند ۱ ماده ۱۰ قانون دیوان عدالت اداری مصوب ۱۳۹۲ و تبصره ۱ ذیل آن دادنامه تجدیدنظرخواسته را نقض و قرار رد دعوی خواهان بدوی را صادر و اعلام می‌نماید. رای صادره حضوری و قطعی است. 
. 
شعبه ۱۲ دادگاه تجدید نظر استان تهران -رئیس و مستشار
. 
علی حاجی حسنی- حمیدسلیمانی
. 
. 
<#>
. رأی دادگاه بدوی. درخصوص اتهام م. ز مبنی برعرضه کالای مشمول استاندارداجباری بدون رعایت استانداردهای مربوطه کیفرخواست مورخه ۹۴ / ۴ / ۹ نظربه گزارش اتحادیه طلا و جواهرات استان تهران ونتیجه آزمایشگاه وکشف کالای فاقد استاندارد از ید متهم که البته ادعای دسترسی یدچهارم به کالای مربوطه راداشته دادگاه بزهکاری متهم رامحرزتشخیص داده مستندابه ماده ۹ و تبصره ۵ ماده قانون اصلاح قوانین ومقررات موسسه استاندارد و تحقیقات صنعتی ایران حکم به محکومیت متهم بتحمل دوماه حبس تعزیری صادر و اعلام می‌دارد. رای صادره حضوری و ظرف ۲۰ روز از ابلاغ قابل پژوهش درمحاکم استان می‌باشد. 
. 
رئیس شعبه ۱۰۴۹ دادگاه کیفری ۲ تهران- مهدی خلجی
. 
. رأی دادگاه بدوی. رای تصحیحی
. 
در خصوص دادنامه شماره ۹۴۰۹۹۷۲۱۹۲۴۰۰۴۶۵ حاکی از محکومیت م. ز. به اتهام عرضه کالا بدون شرایط استاندارد به حبس مقرر و عدم احتساب جزای مقرر قانونی و سهو دادگاه در این مورد و تذکر شعبه چهارم محکمه عالی مستندا به ماده ۳۸۱ از قانون ایین دادرسی کیفری و ماده ۹ و تبصره ماده ۵ قانون اصلاح قوانین و مقررات موسسه استاندارد با تعیین محکومیت متهم به پرداخت ۵۰۰۰۰۰۰۰ ریال مراتب اصلاح و اعلام می‌دارد این را نیز به مانند رای اصلی قابل واخواهی و تجدیدنظر خواهد بود و تسلیم دادنامه اصلی بدون رای تصحیحی ممنوع می‌باشد. 
. 
رئیس شعبه ۱۰۴۹ دادگاه کیفری ۲ تهران- مهدی خلجی. رأی دادگاه تجدیدنظر استان. آقای م. ز. با وکالت آقای م. نسبت بدادنامه ۰۴۶۵ مورخ ۹۴ / ۵ / ۲۸ و نیز دادنامه تصحیحی ۰۹۵۵ مورخ ۹۴ / ۱۰ / ۱۴ صادره از سوی شعبه ۱۰۴۹ دادگاه کیفری ۲ تهران از حیث محکومیت غیر قطعی محصله به تحمل دو ماه حبس تعزیری و پنجاه میلیون ریال جزای نقدی به جهت عرضه و فروش طلای غیر استاندارد تجدیدنظرخواهی نموده‌اند که با توجه به مفاد لایحه تقدیمی و اظهارات آنان در جلسه دادرسی و نظر به گزارش اتحادیه و نتیجه آزمایشات معموله و سایر محتویات پرونده تجدیدنظرخواهی را وارد ندانسته، النهایه با توجه به فقدان سوابق کیفری و عائله‌مندی در اجرای مدلول ماده ۴۶ از قانون مجازات اسلامی اجرای مجازات حبس تعزیری معینه را بمدت دو سال به حال تعلیق در آورده و در اجرای مفاد ماده ۵۴ آن قانون یاد آور می‌شود اگر ظرف مدت مذکور مرتکب یکی از جرائم عمدی موجب حد، قصاص، دیه یا تعزیر تا درجه ۷ شود پس از قطعیت حکم اخیر دادگاه قرار تعلیق را لغو و دستور اجرای مجازات معلقه را صادر خواهد کرد و با این وصف در اجرای مدلول بند الف از ماده ۴۵۵ از قانون آئین دادرسی کیفری دادنامه‌های مورد اعتراض را تایید کرده و اعلام می‌دارد. رای صادره قطعی است. 
. 
شعبه ۴ دادگاه تجدیدنظر استان تهران - رئیس و مستشار
. 
هدایت اله جوادی - سیدحسین حسینیان
. 
. 
<#>
. رأی دادگاه بدوی. درخصوص دادخواست تقدیمی آقای ف. و خانم ر. شهرت هردو خ. با وکالت آقایان الف. م. ف. م. ه. بطرفیت آقایان ۱ - ن. ر. ۲ - م. ی. الف. ۳ - داود ر. با وکالت بعدی آقای ر. الف. الف. ۴ - م. ف. ۵ - م. ن. بخواسته ۱ - احراز وجود حقابه به میزان یک ساعت و بیست و پنج دقیقه در هفته نسبت به یک قطعه زمین مزروعی باغ سیب به مساحت ۴۲۹۵ مترمربع به پلاک ثبتی …فرعی مفروز از پلاک ۸۹ اصلی واقع در همند آبسرد جز حوزه ثبتی دماوند در چاه معروف به … ۲ - الزام به برقراری مجدد حقابه مذکور توسط سرپرست چاه با احتساب خسارت دادرسی با این توضیح که وکلای خواهان اظهار داشته‌اند که موکل ایشان مبادرت به خریداری قطعه زمین مزروعی از آقای م. ی. الف. نموده که میزان حقابه در مبایعه نامه عادی قید و تصریح گردیده و موکلین ایشان با واسطه از مالکیت آقای ر. خریداری نموده‌اند. فلذا خواسته به شرح صدر البیان را مطرح نموده‌اند. در خصوص خواسته شق اول خواهان نظر به اینکه امر ترافعی نبوده و تکلیف دادگاه احراز وجود حق ارتفاق و حقابه و مرجع گواهی داشتن حقابه نمی‌باشد و اینکه خواسته منطبق با موازین قانونی طرح نشده است دادگاه مستندا به ماده ۲۳ قانون آیین دادرسی مدنی قرار عدم استماع دعوی خواهان به کیفیت مطروحه صادر و اعلام می‌نماید. درخصوص خواسته ردیف اول، نظر به اینکه می‌بایست کلیه ایادی و اشخاص مبادرت به خریداری سهم آقای ن. ر. را خریداری نموده طرف دعوی واقع نشده‌اند چرا که می‌بایست بررسی شود سهم هریک از خریداران و مالکان جدید در حقابه با توجه به خشک شدن یکی از چاه‌های سه‌گانه مشخص و سپس در خصوص خواسته خواهان در ماهیت اتخاذ تصمیم شود. و لذا دراین شق خواسته خواهان به کیفیت مطروحه قابلیت استماع نداشته و دادگاه مستندا به ماده ۲ قانون مأخذ قرار عدم استماع دعوی خواهان صادر و اعلام می‌نماید. رای صادره ظرف بیست روز قابل تجدید نظر خواهی در دادگاه محترم تجدید نظر استان تهران می‌باشد. 
. 
رییس شعبه دوم دادگاه عمومی حقوقی دماوند- سیدابوالفضل سیادتی. رأی دادگاه تجدیدنظر استان. در خصوص تجدید نظر خواهی آقایان ۱ - ف. خ. ۲ - ب. خ. با وکالت آقای الف. م. ف. به طرفیت آقایان ۱ - م. ف. ۲ - م. ی. الف. ۳ - ن. ر. ۴ - د. ر. ۵ - م. ن. نسبت به دادنامه شماره ۵۷۳ مورخ ۱۳۹۴ / ۷ / ۱۹ شعبه ۲ دادگاه عمومی حقوقی دماوند که بر اساس دادنامه موصوف در مورددعوای تجدیدنظرخواهانها به خواسته احراز وجود حق آب با این استدلال که خواسته ترافعی نبوده و تکلیف دادگاه احراز وجود حق ارتفاق به حقا به مرجع گواهی داشتن حقابه نمی‌باشد دعوا مطابق قانونی اقامه نشده نبار این قرار رد آن صادر گردیده است و در مورد خواسته دیگر نامبردگان مبنی بر الزام به برقراری مجدد و حقابه پلاک … اصلی واقع در همند آبسرد با این استدلال که کلیه ایادی طرف دعوا قرار نگرفته‌اند مستندا به ماده ۲ قانون آئین دادرسی مدنی قرار رد آن صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه از ناحیه وکیل تجدیدنظرخواهانها اعتراض مدللی که باعث نقض دادنامه تجدیدنظر خواسته شود به عمل نیامده است. نظر به اینکه دادنامه یاد شده از حیث مبانی استدلال و استنباط قضایی و رعایت اصول و قواعد دادرسی مغایرتی با مقررات قانونی ندارد از این رو تجدیدنظرخواهی غیر وارد تشخیص داده می‌شود و به تجویز ماده ۳۵۸ قانون آئین دادرسی مدنی دادنامه تجدیدنظرخواسته تایید می‌گردد. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. در خصوص دادخواست شرکت مطالعات و فن اوری س. بطرفیت خواندگان مدیریت بانک م. و بانک م. شعبه … بخواسته مطالبه وجه بابت اضافه برداشتی از حساب بابت سود جریمه بمبلغ ۶۰ / ۰۰۰ / ۰۰۰ ریال و مطالبه خسارات دادرسی و تاخیر تادیه دادگاه با عنایت به محتویات پرونده نظر به اینکه مستند دعوی خواهان مدرک نمایندگی و سند عادی شماره ۹۴۰۲۱۷ و ۶۴۰۴۰۵ و ۶۴۰۴۱۳ و سند عادی فاقد شماره مورخ ۹۳ / ۱ / ۱۶ می‌باشد که خواهان اصل سند مذکور جهت ملاحظه دادگاه در جلسه دادرسی حاضر ننموده است و با عنایت به اینکه سند مذکور مورد انکار و تردید خوانده قرار گرفته است لذا دادگاه مستندا به ماده ۹۶ قانون ائین دادرسی مدنی قرار ابطال دادخواست صادر و اعلام می‌دارد قرار صادره ظرف مهلت بیست روز از ابلاغ قابل اعتراض در محاکم محترم دادگاه تجدیدنظر استان تهران می‌باشد. 
. 
رئیس شعبه ۱۳ دادگاه عمومی حقوقی تهران- رمضانعلی صمدی. رأی دادگاه تجدیدنظر استان. در خصوص تجدیدنظر خواهی شرکت مطالعات و فن‌آوری س. به طرفیت مدیریت بانک م. نسبت به دادنامه شماره ۷۲۰ مورخ ۱۳۹۴ / ۷ / ۲۷ شعبه ۱۳ دادگاه عمومی حقوقی تهران که بر اساس دادنامه موصوف در مورد دعوای تجدیدنظر خواه به خواسته مطالبه وجه بابت اضافه برداشتی از حساب سود جریمه به مبلغ ۶۰ / ۰۰۰ / ۰۰۰ ریال اجمالا با این استدلال که مستند دعوای خواهان اسنادی عادی می‌باشد که خواهان اصل سند مذکور جهت ملاحظه دادگاه در جلسه اول دادرسی حاضر ننموده است و با عنایت به اینکه سند مذکور مورد انکار و تردید خوانده قرار کرفته است لذا به استناد ماده ۹۶ قانون آیین دادرسی مدنی قرار ابطال دادخواست صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه خوانده در جلسه دادرسی مورخ ۱۳۹۴ / ۷ / ۲۰ دادگاه محترم نخستین صرفا درخواست ارائه اصول مستندات خواهان و رد دعوا به لحاظ عدم ارائه اصول اسناد نموده است و مطلبی راجع به انکار یا تردید اسناد مذکور در این جلسه مطرح نگردیده است. افزون بر آن در لایحه‌ای که به شماره ۳۶۰۶ مورخ ۹۴ / ۷ / ۲۰ ثبت دفتر دادگاه گردیده است، اسناد خواهان مورد انکار یا تردید قرار نگرفته‌اند. بنابراین موضوع از شمول ماده ۹۶ قانون آیین دادرسی مدنی خارج است. ازسویی دیگر خواهان ادعا نموده است اصول اسناد نزد خوانده می‌باشد و موضوع منطبق با ماده ۲۰۹ قانون مرقوم است. بنا به مراتب مذکور تجدیدنظر خواهی وارد تشخیص داده می‌شود و به تجویز ماده ۳۵۳ قانون آیین دادرسی مدنی ضمن نقض دادنامه تجدیدنظرخواسته پرونده جهت رسیدگی ماهیتی به دادگاه محترم نخستین اعاده می‌شود. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. شماره پرونده: ۹۲۰۹۹۸۰۲۲۷۹۰۱۰۵۷ شماره دادنامه: ۹۳۰۹۹۷۰۲۲۷۹۰۱۰۹۸ تاریخ: ۱۳۹۳ / ۱۲ / ۰۴
. 
رای دادگاه
. 
درخصوص دادخواست خواهان بطرفیت خوانده بخواسته مطالبه مبلغ پانصد میلیون ریال وفق قرارداد شماره ۲۲۱ / ش م - ۹۰ / ۸ / ۳۰ بعلاوه خسارات دادرسی و خسارت تاخیر تادیه نظر به اینکه شرایط خصوصی بیمه‌نامه مورخ ۱۳۹۰ / ۲ / ۱ بیمه‌گر مسئولیت بیمه‌گذار را در جمله موارد حتی فعل و ترک فعل و قصور و غفلت را بیمه نموده است و این امور مبین پذیرش هر ریسکی بوده و شرکت بیمه باید با نظارت و گماردن ناظر و یا نماینده بر اقدامات بیمه‌گر نظارت کافی را می‌داشته و با عدم نظارت مطلق عملکرد بیمه‌گر را قبول داشته و وی را تضمین نموده و اگر چنین وصفی وجود نمی‌داشت سرمایه‌گذار حاضر به ریسک نمی‌بود لذا وظیفه ذاتی بیمه‌گر نظارت بر امر بوده و اقدام بیمه‌گر در عدم اشتغال به موضوع قرارداد نیز رافع مسئولیت بیمه‌گر نبوده زیرا نحوه انعقاد عقد مبین اطلاق اقدامات بیمه‌گر بوده بنابراین دادگاه دعوی خواهان را وارد دانسته و از آنجائیکه خوانده ایراد و دفاعی موثر در قبال دعوی مطروحه معمول نداشته و دلیلی بر پرداخت دین اقامه و ارائه ننموده لذا دادگاه مستندا به ماده ۱۹۸ قانون آئین دادرسی مدنی و ماده ۱۰ قانون مدنی حکم بر محکومیت خوانده به پرداخت مبلغ پانصد میلیون ریال بابت اصل خواسته و پرداخت هزینه دادرسی و حق‌الوکاله برابر تعرفه و پرداخت خسارت تاخیر تادیه از تاریخ ۱۳۹۲ / ۱۲ / ۱۰ تا تاریخ وصول اصل طلب بر مبنای نرخ شاخص تورم تنظیمی توسط بانک مرکزی در حق خواهان صادر و اعلام می‌نماید. رای صادره حضوری و ظرف بیست روز پس از ابلاغ قابل اعتراض در دادگاه تجدیدنظر استان تهران می‌باشد. 
. 
رئیس شعبه ۱۹ دادگاه عمومی حقوقی تهران- حجت اله یازرلو. رأی دادگاه تجدیدنظر استان. شماره پرونده: ۹۲۰۹۹۸۰۲۲۷۹۰۱۰۵۷ شماره دادنامه: ۹۵۰۹۹۷۰۲۲۰۷۰۰۵۳۳ تاریخ: ۱۳۹۵ / ۰۶ / ۲۴
. 
رأی دادگاه
. 
با توجه به تجدیدنظرخواهی شرکت سهامی بیمه ایران به طرفیت اقای ج. ش. با وکالت آقای الف. ش. نسبت به دادنامه شماره ۹۳۰۱۰۹۸ مورخ ۱۳۹۳ / ۱۲ / ۴ شعبه ۱۹ دادگاه حقوقی تهران که به موجب آن حکم به محکومیت شرکت بیمه به پرداخت مبلغ پانصد میلیون ریال اصل خواسته و پرداخت هزینه دادرسی و حق‌الوکاله وکیل و پرداخت خسارت تاخیر در تادیه از تاریخ ۱۳۹۲ / ۱۲ / ۱۰ تا هنگام وصول طلب صادر و اعلام گردیده است دادگاه با عنایت به دفاع اصحاب دعوی و وکلای محترم آنها (نماینده قضایی بیمه) و نظر به استعلام این دادگاه دایر بر رفع ابهام از دادنامه و پاسخ شعبه مذکور مبنی بر صدور حکم به محکومیت تضامنی شرکت بیمه با بیمه‌گذار (شرکت میلاد پرتو محمد) صرفنظر از اینکه در قانون ایران مسئولیت تضامن استثنا و مستلزم نص است لیکن به واسطه عدم تجدیدنظرخواهی شرکت میلاد پرتو محمد و فارغ بودن این دادگاه از اظهار نظر در خصوص شرکت مذکور با لحاظ مواد ۴ و ۳۴۹ قانون آئین دادرسی مدنی، نظر به اینکه فلسفه بیمه قبول مسئولیتهای بیمه‌گذار در مقابل اشخاص ثالث است و استناد به پرونده کیفری رافع مسئولیت شرکت بیمه نبوده زیرا بیمه‌گر مکلف به جبران خسارت بیمه‌گذار یا اشخاص ثالث که به نفع آنها بیمه محقق گردیده بود و بر همین اساس با پرداخت و جبران ضرر مطابق ماده ۳۰ قانون بیمه امکان رجوع به وارد کننده زیان را پیدا می‌نماید علاوه بر آن قرارداد بیمه منعقده به تصریح موید قبول مسئولیت و مخاطرات (ریسک) بوده و ضرورتی به رجوع ابتدایی خواهان به شرکت مذکور وجود نداشته و ندارد، مضاف بر آن تعهد شرکت بیمه بر گرفته از قرارداد دایر بر پرداخت وجه از نوع رایج است و با استقرار مسئولیت این دین بر ذمه او محقق شده و تاخیر گذاری در پرداخت اقدامی علیه خود از ناحیه بیمه بوده و مستمسک قرار دادن پرونده کیفری یا انعقاد عقد فرا‌تر از سقف بیمه‌نامه دلیل موجهی برای بازپرداخت وجه مورد تعهد نبوده بنابر این تعلق خسارت تاخیر در تادیه بر آن منصرف از وصول خسارت از خسارت است با وصف مراتب فوق دادگاه تجدیدنظرخواهی به عمل آمده را منطبق بر جهات ماده ۳۴۸ قانون آئین دادرسی مدنی تشخیص نداده و با لحاظ مواد ۳۵۸، ۳۶۵، ۵۰۳، ۵۱۵، ۵۱۹ و ۵۲۲ قانون آئین دادرسی مدنی و مواد ۱۰، ۲۱۹، ۲۲۳، ۲۳۱، ۱۲۵۷، ۱۲۵۸، ۱۲۸۴، ۱۲۸۶، ۱۳۲۱ و ۱۳۲۴ قانون مدنی ضمن رد اعتراض دادنامه صادره از دادگاه محترم نخستین را تایید و استوار می‌نماید. حکم دادگاه حضوری و قطعی است. 
. 
شعبه ۷ دادگاه تجدیدنظراستان تهران - رئیس و مستشار
. 
امیر کوهکن - مهرداد محمودی یزدانی
. 
. 
<#>
. رأی دادگاه بدوی. درخصوص دعوی آقایان و خانم‌ها ۱ - ن. ۲ - م. ۳ - ن. ۴ - م. ۵ - ر. ۶ - ج. ۷ - ف. ۸ - ی. ۹ - م. ۱۰ - م. ردیف‌های اول تا سوم با نام خانوادگی ر.، ردیف هفتم با نام خانوادگی ن. و سایرین با نام خانوادگی ظ. با وکالت آقایان ۱ - ح. ژ. ع. ۲ - الف. ی. پ. به طرفیت ۱ - سازمان ملی زمین و مسکن ۲ - اداره کل راه و شهرسازی استان تهران به ۱ - اعتراض به رأی کمیسیون ماده ۱۲ قانون زمین شهری ۲ - ابطال سند مالکیت صادره به نام خوانده و ابقاء مالکیت خواهان (ها) مقوم به ۰۰۰ / ۰۰۰ / ۵۱ ریال ۳ -مطالبه خسارات دادرسی که متعاقبا دعوی اول به طرفیت خوانده ردیف دوم و دعوی دوم به طرفیت خوانده ردیف اول تبیین و تقاضا شده است، باتوجه به محتویات پرونده و مستندات ابرازی، صرف‌نظر از ماهیت قضیه و اینکه طرح دو دعوای مجزی به طرفیت دو خوانده، در یک دادخواست، موجه نبوده، اولا؛ با عنایت به اینکه استماع دعوی خواهان‌ها در خصوص دعوی ابطال سند مالکیت خوانده ردیف اول، فرع بر ابطال رأی کمیسیون مربوطه است، دعوی مطروحه، در وضعیت فعلی، قابلیت استماع نداشته، با استناد به ماده ۲ قانون آئین دادرسی مدنی قرار عدم استماع دعوی صادر می‌گردد. ثانیا؛ ازحیث مطالبه خسارات اعلامی، صرف‌نظر از صحت یا سقم ادعای خواهان در اصل دعوی؛ با توجه به اینکه اقدام خوانده در مانحن فیه از حیث اعمال حاکمیت بوده است، با استناد به قسمت اخیر ماده ۱۱ قانون مسؤولیت مدنی حکم به بطلان دعوی خواهان صادر می‌گردد. رأی صادره قابل تجدیدنظرخواهی درمحاکم محترم تجدیدنظر استان تهران می‌باشد. پرونده از حیث اعتراض به رأی کمیسیون به طرفیت خوانده ردیف دوم مفتوح است. 
. 
رئیس شعبه ۲۱۴ دادگاه عمومی تهران - سید هادی تیموری. رأی دادگاه تجدیدنظر استان. در خصوص تجدید نظر خواهی آقایان و خانمها ۱ - ن. ر. ۲ - م. ر. ۳ - ن. ر. ۴ - م. ظ. ۵ - ر. ظ. ۶ - ج. ظ. ۷ - ف. ن. م. الف. ۸ - ی. ظ. ۹ - م. ظ. ۱۰ - م. ط. با وکالت آقای الف. ی. پ. به طرفیت سازمان ملی زمین و مسکن و اداره کل راه و شهرسازی استان تهران نسبت به دادنامه شماره ۸۵۳ مورخ ۱۳۹۴ / ۸ / ۱۸ شعبه ۲۱۴ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواهانها به خواسته ابطال سند مالکیت ملک مورد ترافع با این استدلال که استماع دعوای فرع بر ابطال رای کمیسیون مربوطه است و دعوا در وضعیت کنونی قابل استماع نمی‌باشد. بنابر این به استناد ماده ۲ قانون آئین دادرسی مدنی قرار رد دعوا صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه دعوای ابطال سند مالکیت و نظریه کمیسیون ماده ۱۲ قانون زمین شهری که منجر به صدور سند مالکیت گردیده اس دارای منشاء واحد و مرتبط با یکدیگر می‌باشد. نظر به اینکه دعوا مطابق با مقررات قانونی اقامه گردیده است از این رو تجدیدنظرخواهی وارد تشخیص داده می‌شود و به تجویز ماده ۳۵۳ قانون آئین دادرسی مدنی ضمن نقض دادنامه تجدیدنظرخواسته پرونده جهت رسیدگی ماهیتی به دادگاه محترم نخستین اعاده می‌شود. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. در خصوص اتهام آقای م. ن. الف. دایر بر دخالت در امور پزشکی از طریق ایجاد کمک غیر مجاز درمان معتادان، دادگاه با عنایت به اوراق و محتویات پرونده، گزارش مرجع انتظامی و اقرار خود متهم مبنی بر دایر کردن کمپ ترک اعتیاد و کیفر خواست صادره و سایر قرائن موجود در پرونده بزه انتسابی به متهم محرز و مسلم تشخیص و مستندا " به ماده ۳ قانون مربوط به مقررات پزشکی و دارویی و موادخوردنی و آشامیدنی متهم را به پرداخت سی میلیون ریال جرای نقدی محکوم می‌نمایند. رای صادره غیابی و ظرف مهلت ۱۰ روز قابل واخواهی دراین محکمه و سپس ظرف مهلت ۲۰ روز قابل تجدیدنظر خواهی در محاکم محترم تجدیدنظر استان می‌باشد. 
. 
رئیس شعبه ۲۴ دادگاه انقلاب اسلامی تهران مستقر در شهرری- رحیم نمروری
. 
. رأی دادگاه بدوی. درخصوص تقاضای واخواهی آقای م. ن. الف. نسبت به دادنامه شماره ۲۴۰۰۴۵۰ مورخ ۹۳ / ۰۳ / ۱۸ موضوع پرونده کلاسه ۹۳۰۱۴۰ / ۲۴ صادره از شعبه ۲۴ دادگاه انقلاب اسلامی تهران، نظر به اوراق و محتویات پرونده و اینکه واخواه دلایل و مدارک جدیدی که موجبات فسخ دادنامه صادره گردد ارائه نکرده است و رای صادره نیز وفق مقررات صادر شده است لهذا دادگاه مستندا " به ماده ۴۰۶ از قانون آئین دادرسی کیفری ضمن رد واخواهی معترض حکم به تائید دادنامه صادره می‌نمایند. را صادره حضوری و ظرف مهلت ۲۰ روز قابل تجدیدنظر خواهی در محاکم محترم تجدیدنظر استان می‌باشد. 
. 
رئیس شعبه ۲۴ دادگاه انقلاب اسلامی تهران مستقر در شهرری- رحیم نمروری. رأی دادگاه تجدیدنظر استان. در خصوص تجدید نظر خواهی آقای م. ن. الف. نسبت به دادنامه شماره ۰۰۳۰۴ مورخ ۱۳۹۵ / ۲ / ۲۱ ناظر به دادنامه غیابی شماره ۰۰۴۵۰ مورخ ۹۳ / ۳ / ۱۲ صادره از شعبه ۲۴ دادگاه انقلاب اسلامی تهران که متضمن محکومیت وی به اتهام دخالت در امور پزشکی از طریق ایجاد کمک غیر مجاز معتادان به پرداخت مبلغ سی میلیون ریال جزای نقدی به نفع صندوق دولت می‌باشد با توجه به مجموع محتویات پرونده، گزارش مرجع انتظامی واقرار نامبرده دادنامه مذکور وفق موازین ومقررات قانونی صادر وتجدید نظر خواهی واصله با هیچ‌یک ازشقوق ماده ۴۳۴ قانون آیین دادرسی کیفری انطباق ندارد علیهذا دادگاه ضمن رد دعوای تجدید نظر خواهی دادنامه تجدید نظر خواسته را مستندا به بند الف ماده ۴۵۵ قانون مذکورتایید واستوار می‌نماید رای صادره حضوری وقطعی است. 
. 
شعبه ۳۴ دادگاه تجدیدنظر استان تهران - مستشار و مستشار
. 
محمدتقی سلیمی - سید علی‌اصغر کمالی
. 
. 
<#>
. رأی دادگاه بدوی. به موجب کیفرخواست شماره ۳۰۰۰۱۵۹ - ۱۳۹۴ / ۱ / ۲۴ صادر شده از دادسرای عمومی و انقلاب ناحیه ۲۱ تهران ۱ - خانم م. ص. پ. ۴۳ ساله و مطلقه و دارای سابقه‌ی محکومیت کیفری مشابه ۲ - آقا / خانم ر. ک با نام مستعار ب. ک. و مجرد و فاقد سابقه‌ی کیفری و بازداشت از تاریخ ۹۴ / ۱ / ۲۳ به جهت عجز از تودیع وثیقه، متهم هستند به تشویق به فساد و فحشا، دادگاه با عنایت به گزارش مرجع انتظامی از نحوه، زمان و مکان دستگیری متهم م. ص. پ.، همچنین سوابق متعدد کیفری وی «ص ۵» ; که به تازگی پس از تحمل ۲ سال حبس آزاد و اظهار می‌دارد جا و مکان نداشته و در پاسخ به این سؤال دادگاه که چرا این مکان را برای صبح شدن انتخاب کرده بود با اینکه در پرونده‌ی سابق نیز در همین مکان که آلوده می‌باشد دستگیر شده است؟ طفره می‌رود، لذا بزهکاری متهم ردیف اول خانم م. ص. پ.، دایر بر تشویق به فساد و فحشا، از طریق ایستادن در خیابان و در ساعات پایانی شب و عرضه‌ی خود برای عمل منافی عفت محرز است و عمل ارتکابی وی منطبق است با بند «ب» ; ماده ۶۳۹ کتاب پنجم قانون مجازات اسلامی و به استناد آن، نامبرده را به تحمل پنج سال حبس تعزیری محکوم می‌کند و پس از آزادی تحویل بهزستی تهران گردد. اما در خصوص اتهام دیگر متهم پرونده، ر. ک، با نام مستعار ب. ک.، که به تازگی موفق به عمل جراحی و تغییر جنسیت شده است، با التفات به انکار شدید وی و دلیلی بر خلاف اظهارات وی در پرونده ارائه نشده است و نیز سابقه‌ی کیفری در این خصوص ندارد، و با توجه به فقد دلیل شرعی و قطعی و اثباتی و با وجود شبهه و اجرای قاعده درء و نیز حاکمیت اصل برائت به استناد اصل ۳۷ قانون اساسی و ۱۲۰ قانون مجازات اسلامی مصوب ۱۳۹۲ و ۱۷۷ قانون آیین دادرسی کیفری رأی بر برائت وی از بزه‌ی مذکور صادر و اعلام می‌نماید. این رأی حضوری و ظرف بیست روز پس از ابلاغ قابل اعتراض در محاکم محترم تجدیدنظراستان تهران می‌باشد. 
. 
رئیس شعبه ۱۰۸۹ دادگاه عمومی جزایی تهران- عیسی غفاری المشیری. رأی دادگاه تجدیدنظر استان. در خصوص تجدیدنظر خواهی خانم م. ص. پ. نسبت به دادنامه شماره ۹۴۰۹۹۷۲۱۲۴۴۰۰۰۵۴ مورخ ۹۴ / ۱ / ۲۹ صادره از سوی شعبه ۱۰۸۹ دادگاه عمومی جزائی تهران با توجه به اینکه دادنامه مذکور از حیث رسیدگی، رعایت تشریفات دادرسی و تطبیق موضوع با مقررات وفق موازین قانونی صادر شده است و تجدیدنظر خواهی واصله با هیچیک از شقوق ماده ۴۳۴ قانون آئین دادرسی در امور کیفری انطباق ندارد و ایراد و اعتراض موجه و مستدلی نیز که موجبات فسخ آن را فراهم نماید ارائه نشده است، ضمن رد تجدیدنظر خواهی واصله، وفق بند الف ماده ۴۵۵ قانون مذکور، دادنامه بدوی صادره تایید و استوار می‌گردد. رای صادره حضوری و قطعی می‌باشد. 
. 
شعبه ۳۶ دادگاه تجدیدنظر استان تهران - رئیس و مستشار
. 
سیداحمد زرگر - عباسعلی حوزان
. 
. 
<#>
. رأی دادگاه تجدیدنظر استان. حسب محتویات پرونده در اجرای ماده ۱۳۴ قانون مجازات اسلامی به دیوانعالی کشور ارسال و شعبه ۴۴ دیوانعالی کشور در اجرای بند ب ماده ۵۱۰ قانون آئین دادرسی کیفری پرونده را به این دادگاه ارسال نموده است. دادگاه با توجه به اتهامات متعدد متهم مبنی بر رابطه نامشروع، افترا، خرید هفت گرم مواد مخدر هروئین و قرار دادن آن در وسیله نقلیه دیگری به قصد متهم کردن وی در اجرای بند ب ماده ۵۱۰ قانون اخیرالذکر رای به نقض کلیه احکام سابق الصدور صادر نموده و متهم را به تحمل هشت سال حبس و پرداخت مبلغ چهل میلیون ریال جزای نقدی و ۷۴ ضربه شلاق تعزیری محکوم می‌نماید. ضمنا با توجه به اینکه رابطه نامشروع با زن شوهر دار صورت گرفته و جرم افترا (مخفی نمودن سلاح و مواد) نیز به منظور متهم کردن شوهر متهمه خانم م. ش. ع صورت گرفته است لذا دادگاه در اجرای ماده ۲۳ قانون مجازات اسلامی وی را به شش ماه اقامت اجباری در شهرستان ر. استان ه. بدون مرخصی بعنوان مجازات تکمیلی نیز محکوم می‌نماید. رای صادره قطعی است. 
. 
شعبه ۳۶ دادگاه تجدیدنظر استان تهران - مستشار و مستشار
. 
عباس قمی زاده- عباسعلی حوزان
. 
. 
<#>
. رأی دادگاه بدوی. درخصوص دادخواست واخواهی م. م. باوکالت م. و. پ. به طرفیت واخوانده ح. م. باوکالت ش. الف. د. نسبت به دادنامه غیابی شماره ۵۶۵ مورخ ۱۸ / ۶ / ۸۶ صادره درپرونده کلاسه ۸۶ / ۲ / ۳۵۱ که به موجب دادنامه مذکور حکم بر ابطال اجرائیه ثبتی درخصوص مطالبه مهریه واخواه صادر گردیده است. دادگاه باتوجه به محتویات پرونده نظربه اینکه واخواه دلیل ومدرکی که فسخ دادنامه مذکور را ایجاب نماید اقامه و ارائه نکرده است. بنابراین ضمن رد واخواهی دادنامه واخواسته تأئید می‌گردد. رأی صادره حضوری ظرف بیست روزپس از ابلاغ قابل تجدید نظرخواهی درمحاکم محترم تجدید نظر استان تهران است. 
. 
رئیس شعبه دوم دادگاه حقوقی تهران - سیدتقی میریان دربندی. رأی دادگاه تجدیدنظر استان. تجدیدنظرخواهی آقای م. و. پ. بوکالت ازخانم م. م. بطرفیت آقای ح. م. ازدادنامه شماره ۴۸۷ مورخ ۹۲ / ۴ / ۳۱ صادره ازشعبه دوم دادگاه عمومی حقوقی تهران که درمقام واخواهی ازدادنامه غیابی شماره ۲۹۰ مورخ ۸۶ / ۴ / ۱۲ صادره ازمرجع مذکور وتائید ان صادرشده وبموجب آن حکم برابطال اجرائیه ثبتی بشماره کلاسه ۱۳۵۱۸ - ۵ / م صادرشده وارد نمی‌باشد زیرادادنامه وفق دلایل ومستندات موجود درپرونده ومقررات قانونی صادرشده وارد نمی‌باشد زیرادادنامه وفق دلایل ومستندات موجوددرپرونده ومقررات قانونی صادرشده وبموجب توافق حاصله بین طرفین دعوی بشرح منعکس درفتوکپی مصدق وترجمه صورتجلسه مورخ ۲۰۰۷ / ۲ / ۸ دادگاه بخش هامبورگ آلمان (مستند تجدیدنظرخوانده) که ازحیث اصالت مصون ازتعرض مانده مقررشده نامبرده مبلغ ۸۵۷۴ / ۹ یوروبابت مهریه زوجه (تجدیدنظرخواه) بصورت اقساط ماهیانه ۱۰۰ یورو ازتاریخ ۲۰۰۷ / ۳ / ۱ به وی بپردازد وکیل تجدیدنظرخواه مدعی است بلحاظ عدم تائید وتنفیذ حکم فوق‌الذکر ازسوی محاکم ایران این حکم وتوافق مندرج درآن اعتبار نداشته باتوجه به اینکه توافق حاصله بین طرفین دعوی درجلسه دادگاه آلمان که موردتایید تجدیدنظرخواه نیزبوده بمنزله قراردادبین طرفین بوده وحکم دادگاه تلقی نمی‌شود ولذا اعتبارونفوذ آن مستلزم تائید آن ازسوی محاکم ایران نمی‌باشد واین توافق بین طرفین معتبر ونافذ ولازم الاجرا ست باتوجه به اینکه اعتراض مطروحه بنحوی نیست که موجب خدشه به اساس رای و نقض آن شود لذا ضمن ردتجدیدنظرخواهی باستنادبخش آخر ماده ۳۵۸ قانون آیین دادرسی مدنی دادنامه تجدیدنظرخواسته راتایید می‌نماییداین رای قطعی است. 
. 
شعبه ۶ دادگاه تجدیدنظر استان تهران - رئیس و مستشار
. 
جلال فارسیجانی - سعید رضایی
. 
. 
<#>
. رأی دادگاه بدوی. درخصوص اتهام آقای ه. س. با وکالت آقای م. ق.، دایر بر اختلاس مبلغ ۴۲۶ / ۰۰۰ / ۰۰۰ ریال از حساب احد مشتریان بانک به شماره ۰۱۰۴۵۰۰۵۷۶۰۰ تؤام با جعل ۱۱ فقره سند برداشت و استفاده از آنها، بدین شرح که بانک … (اداره امور شعب شمال تهران) اعلام داشته که ((… … آقای ه. س. از کارکنان رسمی این بانک در شعبه پردیس بر اساس گزارش بازرسی این اداره امور و طبق اظهارات اخذ شده از ایشان، بدون حضور صاحب حساب اقدام به برداشت نقدی از حساب مشتری نموده که این امر به صورت متوالی و با مبالغ تا ۵۰ / ۰۰۰ / ۰۰۰ ریال که نیازی به تأئید کاربران ارشد بانک نداشته، صورت گرفته است که مجموع مبالغ محاسبه‌شده تا کنون بالغ بر ۴۲۶ / ۰۰۰ / ۰۰۰ ریال به شرح ذیل می‌باشد … ….)) با ارسال پرونده به مرجع انتظامی از متهم بازجویی انجام که بیان داشت … ….. شکایت بانک را قبول ندارم … ….. برداشت توسط مشتری صورت گرفته و به نفع بنده نبوده، پرونده به شعبه یازدهم بازپرسی دادسرای کارکنان دولت ارجاع که متهم در مورخ ۹۱ / ۱۱ / ۰۸ نزد بازپرس محترم اظهار داشت که … ….. موارد مطروحه را قبول نداشته … …. تمامی برداشتها توسط صاحب حساب انجام‌شده است … ….. در مورخ ۹۱ / ۱۱ / ۲۵ هم در بازپرسی بیان داشت که … ….. اتهام را قبول ندارم همچنین در خصوص اقرار نامه بنده در بانک … با اجبار و زور و اعمال فشار … ….. فریبم دادند … ….. متهم به شرح صفحات ۱۵۸ و ۱۵۹ در بازپرسی اظهار داشت که … …. این اسناد توسط شریک آقای س. ع تسلیم اینجانب شده که بنده اقرار می‌کنم که ایشان بنده را گول زده است … …. این فرد سوم که خود را شریک آقای ع معرفی نموده بود بعد از دستگیری بنده احساس خطر نمود و بنده از همان روز دسترسی به آقای چ پیدا نکردم … …. اشتباه کردم به خاطر دوستی که با شریک آقای س. ع داشتیم به نفع او این کار را کردم و هیچ پولی به جیب بنده نرفت … …. متهم به شرح صفحه ۱۶۷ اعلام داشت که … ….. قبول دارم که کوتاهی از جانب بنده بوده … ….. با توجه به اینکه اسناد توسط آقای چ به دست بنده می‌رسید، بنده هم با ذهنیت اینکه آقای ع در جریان امر قرار دارد پرداخت را انجام می‌دادم … ….. متهم در جلسه دادرسی در مورخ ۹۲ / ۱۰ / ۰۳ بیان داشت که … … … اختلاس را قبول ندارم و به استناد اینکه هیچ‌گونه شکایتی از جنبه مشتری انجام‌نشده و این به صورت ادعا از طرف بانک صورت گرفته است که در حال حاضر بانک شکایت خود را پس گرفته … ….. وکیل مدافع متهم هم در لایحه خود در دفاع از موکلش بیان داشت که … ….. اسناد بانکی توسط آقایان ع و چ تنظیم و به موکل تحویل می‌شد موکل نیز در روز کاری بعد امور مربوطه را انجام و در صورت برداشت از حساب وجوه در پایان همان روز تسلیم نامبردگان می‌گردید البته در مقاطعی و به واسطه مشغله زیاد موکل اسناد مزبور توسط خود صاحبین حساب و یا پرسنل شاغل در شرکت ایشان به موکل ارائه و وجوه تسلیم ایشان می‌گردید از آنجا که کلیه امور مسبوق به اذن و رضایت صاحبین حساب صورت می‌پذیرفت لذا هیچ‌گونه اعتراضی از سوی نامبردگان مطرح نمی‌شد … ….. پس از کشف حقیقت اداره امور شعب شمال تهران ضمن برقراری تماس تلفنی با آقای ع از ایشان تقاضا نمودند به دادسرای مربوطه مراجعه و رضایت خود از نحوه عملکرد آقای س. را اعلام دارند که مشارالیه در پاسخ اظهار داشت که بنده شکایتی از آقای س. نداشته و ندارم … …. تمام امور بانکی و برداشتهای صورت گرفته با اذن و موافقت قبلی اینجانب بوده لذا بنده از عملکرد آقای س. کاملا راضی هستم … …. از نظر حقوقدانان مختلس کسی است که با سوء استفاده از فرصتی مناسب و با توسل به یکسری عملیات متقلبانه اموالی را که بر حسب وظیفه به وی سپرده شده است را به سرعت به نفع خود و یا دیگری تصاحب کند … …. حال دادگاه بنا به مراتب مذکور و با عنایت به جامع اوراق و محتویات پرونده، شکایت بانک … اداره امور شعب شمال تهران و نماینده حقوقی آن بانک و مستندات ابرازی، گزارش بازرس اداره امور شعب شمال تهران، گزارش مرجع انتظامی، استرداد تمامی وجوه مورد اختلاس، کیفرخواست صادره از دادسرای عمومی و انقلاب ناحیه ۲۸ تهران، اظهارات و دفاعیات غیر مؤثر و بلا وجه متهم و وکیل مدافع وی و با التفات به اینکه آنچه از اظهارات متهم و وکیل مدافع وی استنباط می‌گردد این است که وجوه یاد شده بدون حضور صاحب حساب برداشت و تصاحب گردیده است و ضرورتی ندارد که این برداشت و تصاحب به نفع کارمند موظف صورت پذیرد بلکه چنانچه به نفع دیگری هم انجام شود عمل کارمند اختلاس تلقی گشته و قانونا قابل مجازات می‌باشد‌گر چه متهم مدعی است که با اذن و اجازه صاحب حساب این کار صورت گرفته و وکیل مدافع وی هم ادعا دارد که حسب اعلام بانک، صاحب حساب تلفنی اعلام داشته که تمام برداشتهای صورت گرفته با اذن و موافقت قبلی وی بوده ولی چون هیچ‌گونه مکاتبه از سوی صاحب حساب در پرونده مبنی بر رضایت وی بر برداشت وجوه نداشته و بانک شاکی هم این ادعای آنان را تأیید ننموده است و بعلاوه متضرر اصلی در این قضیه بانک می‌باشد نه صاحب حساب، چرا که این وجوه مطابق مقررات به عنوان امانت در اختیار بانک قرار دارد و چنانچه برداشت غیر قانونی صورت پذیرد این بانک است که باید پاسخگوی مشتری باشد و در صورت مطالبه وجوه و علیرغم برداشت غیر قانونی توسط کارمند بانک، بانک مکلف به پرداخت آن به صاحب حساب است لذا ضروررتی به شکایت صاحب حساب وجود ندارد و همچنین‌گر چه دلیلی بر ارتکاب بزه جعل یازده فقره سند برداشت نقدی از سوی متهم در پرونده مشهود نیست ولی آنچه محرز است اقدام متهم در برداشت و تصاحب وجوه به نفع دیگری محرز لذا دادگاه با تلقی عمل متهم در برداشت و تصاحب وجوه از اختلاس تؤام با جعل به اختلاس، بزهکاری وی از این حیث محرز تشخیص مستندا به ماده ۵ قانون تشدید مجازات مرتکبین ارتشاء و اختلاس و کلاهبرداری و تبصره سه همان قانون و رعایت بندهای ۱ و ۵ ماده ۲۲ قانون مجازات اسلامی مصوب ۱۳۷۰ (قانون حاکم در زمان وقوع بزه) بلحاظ فقدان سابقه کیفری و اعلام گذشت بانک شاکی (نسبت به مجازات انفصال) مشارالیه را به تحمل سه سال حبس و پرداخت مبلغ ده میلیون ریال جزای نقدی و سه سال انفصال از خدمات دولتی محکوم می‌نماید که سه سال حبس وی با توجه به استرداد تمامی وجوه مورد اختلاس به مدت دو سال معلق تا چنانچه ظرف مدت مذکور مرتکب جرم عمدی موجب حد، قصاص، دیه یا تعزیر تا درجه هفت نشود محکومیت تعلیقی بی‌اثر می‌شود. اما در خصوص اتهام دیگر متهم دایر بر استفاده از اسناد مجعول بلحاظ فقدان ادله اثباتی و مستندا به اصل سی و هفتم قانون اساسی جمهوری اسلامی ایران و بند الف ماده ۱۷۷ قانون آئین دادرسی دادگاه‌های عمومی و انقلاب در امور کیفری حکم بر برائت وی از این اتهام صادر و اعلام می‌گردد. رأی صادره حضوری و ظرف مدت بیست روز از تاریخ ابلاغ قابل تجدید نظر خواهی در محاکم محترم تجدیدنظر استان تهران می‌باشد. 
. 
دادرس شعبه ۱۰۵۹ دادگاه عمومی جزایی تهران- سیدحمیدرضا حسینی. رأی دادگاه تجدیدنظر استان. در خصوص تجدیدنظرخواهی آقای ه. س. با وکالت آقای م. ق. نسبت به دادنامه شماره ۰۰۶۸ - ۹۴۰ - ۹۴ / ۴ / ۳ صادره از شعبه ۱۰۵۹ دادگاه کیفری دو تهران که به موجب آن تجدیدنظرخواه به اتهام اختلاس به مبلغ ۴۳۶۰۰۰۰۰۰ ریال از حساب احدی از مشتریان بانک … موضوع شکایت اولیه اداره امور شعب شمال تهران بانک … به سه سال حبس تعلیقی به مدت دو سال و ده میلیون ریال جزای نقدی در حق دولت و سه سال انفصال از خدمات دولتی محکوم‌شده است دادگاه با تعیین وقت رسیدگی و دعوت از طرفین و برگزاری جلسه دادگاه و استماع اظهارات و دفاعیات تجدیدنظرخواه و نماینده محترم بانک … و با عنایت به بررسی مجدد جامع اوراق و مستندات پرونده و با توجه به مفاد لایحه تجدیدنظرخواهی نظر به اینکه بزه منتسبه حسب اوراق و مندرجات پرونده و دلایل منعکس در رای محرز بوده و ایراد و اعتراض موجه و موثریکه موجبات نقض و بی اعتباری دادنامه معترض عنه را فراهم نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض و با استناد به بند الف ماده ۴۵۵ ق. آ. د. ک دادنامه تجدیدنظرخواسته تایید می‌گردد. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - کرمی
. 
. 
<#>
. رأی دادگاه بدوی. درخصوص دعوی خواهان‌ها ۱ - خ. الف. ۲ - م. د. باوکالت م. ع. و ع. ب. به طرفیت خواندگان ۱ - م. ۲ - ن. ۳ - الف. ۴ - ف. همگی خ. ح. باوکالت ع. الف. بخواسته مطالبه ارش حاصل ازتفاوت قیمت دوقطعه پارکینگ باجلب نظرکارشناس به انضمام خسارات دادرسی به استنادقراردادعادی ۴۹۸۶۳۴۱ - ۹۱ / ۸ / ۱۵ بااین توضیح که خواهان هابه موجب مبایعه نامه پیوست اقدام به خریدیک واحداپارتمان به پلاک ثبتی … فرعی از … اصلی قطعه ۲۱ تفکیکی مفروزاز ۴۷ فرعی ازاصلی مذکوربخش ۱۱ تهران ازخواندگان نموده‌اند که اپارتمان موضوع قرارداد دارای دوقطعه پارکینگ بوده که هنگام پارک خودروموکلین متوجه شدندکه قسمتی ازخودرودرفضای راهروبین پارکینگها قرارگرفته وارتفاع پایین ان نیزعملاامکان پارک خودروراغیرممکن نموده است ۰ وکیل خواندگان درلوایحی که تقدیم نموده است بیان داشته است که خیارعیب بعدازعلم به ان فوری است چراکه خواهان هامبیع راازسال ۱۳۹۲ تحویل گرفته و ازان استفاده می‌نمایند وطرح دعوی حاضرایشان صرفابه دلایل واهی به قصد ایذا موکلین می‌باشد ۰ دادگاه بابررسی محتویات پرونده وامعان نظردردفاعیات طرفین دعوی خواهان رابه طرفیت خواندگان واردنمیداندزیرااولا برابرماده ۴۲۳ قانون مدنی خیارعیب وقتی برای مشتری ثابت می‌شودکه عیب مخفی بوده وموجوددرحین عقدباشد وماده ۴۳۵ قانون مدنی مقررمیداردخیارعیب بعدازعلم به ان فوری است ۰ درمانحن فیه چون مبیع به رویت مشتری (خواهان‌ها) رسیده وعیب موردادعامخفی نبوده وازطرفی خواهان هابدون رعایت تواترعرفی اقدام به طرح دعوی نموده اندچراکه تاریخ تحویل مبیع به ایشان سال ۱۳۹۲ بوده لیکن تاریخ طرح دعوی حاضر ۹۴ / ۴ / ۱۵ می‌باشد بهذادادگاه باعنایت به مراتب فوق مست ن. به موادصدرالذکروماده ۱۲۵۷ قانون مدنی حکم بربطلان دعوی مشارالیهماصادرواعلام می‌نماید. رای صادره ظرف ۲۰ روزپس ازابلاغ قابل تجدیدنظرخواهی می‌باشد. 
. 
رئیس شعبه ۸۰ دادگاه حقوقی تهران- اصغر عنایت. رأی دادگاه تجدیدنظر استان. در خصوص تجدید نظر خواهی آقایان خ. الف. و م. د. با وکالت خانم م. ع. به طرفیت خانمها ۱ - م. ۲ - ن. ۳ - الهی ۴ - ف. نام خانوادگی همگی خ. با وکالت خانم ف. م. نسبت به دادنامه شماره ۷۸۰ مورخ ۱۳۹۴ / ۸ / ۱۶ شعبه ۸۰ دادگاه عمومی حقوقی تهران که بر اساس دادنامه موصوف در مورد دعوای تجدیدنظرخواهانها به خواسته مطالبه ارش حاصل از تفاوت قیمت دو قطعه پارکینگ با جلب نظر کارشناسی به انضمام خسارات دادرسی به استناد قرارداد عادی شماره ۴۹۸۶۳۴۱ مورخ ۱۳۹۱ / ۸ / ۱۵ اجمالا با این استدلال که اولا برابر ماده ۴۲۳ قانون مدنی خیار عبی وقتی برای مشتری ثابت می‌شود که عیب مخفی و در حین عقد موجود بوده باشد ثانیا ماده ۴۳۵ قانون مرقوم مقرر می‌دارید «خیار غیب بعد از علم به آن فوری است» ; از آنجایی که در ما نحن فیه مبیع به رویت مشتری (خواهانها) رسیده و عیب مورد ادعا مخفی نبوده و از طرفی خواهانها بدون رعایت تواتر عرفی اقدام به طرح دعوا نموده‌اند، بنابر این دعوا را غیر وارد تشخیص و حکم به بطلان آن صادر گردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه برابر بند ۶ - ۶ قرارداد استنادی، متعاملین با تراضی یکدیگر کلیه خیارات به استثنای خیار تدلیس اسقاط کرده‌اند این امر شامل مطالبه ا رش نیز می‌شود. نظر به اینکه از ناحیه تجدیدنظرخواه اعتراض مدللی که با یکی از جهات تجدیدنظرخواهی منطبق و مؤثر در نقض دادنامه تجدیدنظرخواسته باشد به عمل نیامده است. از این رو تجدیدنظرخواهی غیر وارد تشخیص داده می‌شود و به تجویز ماده ۳۵۸ قانون آئین دادرسی مدنی دادنامه تجدیدنظرخواسته تایید می‌گردد. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. در خصوص دعوی خواهان خانم ف. ک. ن. با وکالت آقایان م. الف. و م. ر. به طرفیت خانم پ. ع. با وکالت آقای الف. ب. به خواسته مطالبه قدرالسهم از اجور دریافتی یک واحد آپارتمان استیجاری به ارزش ۲۰۰ / ۰۰۰ / ۰۰۰ ریال توام با خسارات دادرسی، دادگاه نظر به محتویات پرونده، شرح خواسته خواهان و وکلای وی، مستندات ابرازی و همچنین دقت در نظریه کارشناسی محترمه منتخب دادگاه که سهم خواهان از اجاره بهای واحد موضوع خواسته را به مبلغ ۲۴ / ۴۲۵ / ۰۰۰ ریال اعلام که نظریه مذکور صرفا در این قسمت از اظهارنظر مصون از تعرض طرفین باقیمانده و مناقشه‌ای نیز در این رابطه نمی‌باشد و صرفا قسمت‌های دیگر نظریه که شامل محاسبه پرداختهای ادعایی خوانده و وکیل وی به همسر خواهان و نیز مبلغ قرض‌الحسنه ادعایی ماخوذه از سوی خوانده مورد تعرض واقع‌شده و دفاعیات وکیل خوانده نیز منطبق با موارد اخیرالذکر نظریه کارشناسی بوده که حسب توضیحات وکلای خواهان معلوم می‌گردد صرفنظر از صحت و سقم قضایای معنونه اولا تهاتر مبلغ قرض‌الحسنه ادعایی خوانده بلحاظ عدم تقدیم دادخواست از سوی خوانده با وصف ضرورت رسیدگی ماهوی نسبت به مراتب طی تشریفات مقتضی حسب قانون آئین دادرسی مدنی قابلیت اعمال ندارد. ثانیا نسبت به پرداختهای مورد نظر خوانده به همسر خواهان و حساب مشارالیه هیچگونه مستند و مدرکی دال بر رضایت خواهان ارائه نشده و ابراز نگردیده است لذا ضمن رد دفاعیات معموله دعوی مطروحه را تا میزان خواسته معنونه به میزان ۲۰۰ / ۰۰۰ / ۰۰۰ ریال محمول بر صحت تلقی و با استصحاب بقای دین مستندا به مواد ۱۹۸، ۲۵۷، ۵۱۵ و ۵۱۹ از قانون آئین دادرسی مدنی و مواد ۲۷۰، ۲۷۱ و ۱۲۸۴ از قانون مدنی حکم بر محکومیت خوانده به پرداخت مبلغ اصل خواسته به میزان ۲۰۰ / ۰۰۰ / ۰۰۰ ریال از بابت سهم خواهان از اجور دریافتی واحد اشتراکی توام با هزینه‌های دادرسی متعلقه و حق‌الوکاله وکیل و مبلغ سه میلیون ریال هزینه کارشناسی در حق خواهان صادر و اعلام می‌نماید. رای صادره حضوری محسوب و ظرف مهلت بیست روز پس از ابلاغ قابل تجدید نظر خواهی درمحاکم تجدید نظر استان تهران می‌باشد. 
. 
رئیس شعبه ۱۰۶ حقوقی تهران - سهراب غیوری. رأی دادگاه تجدیدنظر استان. در خصوص تجدیدنظرخواهی پ. ع. با وکالت الف. ب. به طرفیت ف. ک. از دادنامه شماره ۶۹۲ مورخ ۱۳۹۴ / ۷ / ۱۱ شعبه محترم ۱۰۶ دادگاه عمومی حقوقی تهران به ریاست آقای غ. که به موجب آن حکم بر محکومیت تجدیدنظرخواه به پرداخت مبلغ دویست میلیون ریال بابت سهمی تجدیدنظرخوانده از اجور یک واحد آپارتمان به پلاک ثبتی … (به نسبت سه دانگ و خسارات دادرسی) در حق وی صادر شد با دقت در محتویات پرونده نظر به اینکه در اصل مالکیت مشاعی تجدیدنظرخوانده و استحقاق وی به دریافت اجور تردیدی ابراز نشده و مناقشه اصل و دفاع وکیل محترم تجدیدنظرخواه متمرکز بر پرداختهای متقابل موکل و تهاتر بین دین وی و دین طرف مقابل است حال آنکه تهاتر موضوع ماده ۲۹۴ قانون مدنی و ماده ۱۴۲ قانون آیین دادرسی مدنی در صورتی قابلیت استناد دارد که قطعی و مسلم بوده یا مورد اقرار و اذعان مدیون واقع شود فی‌المثل به حکم قطعی مرجع قضایی و یا مدلول سند رسمی به اثبات رسیده باشد و الا بی آنکه دادگاه دفاع و ایراد مزبور را با نظر الف. یا نفیی قبول یا رد کند، رسیدگی به آنرا موکول به طرح علیحده دعوی می‌نماید. در نتیجه نظر به اینکه تجدیدنظرخواه ایراد و اعتراض موجهی که نقض دادنامه را ایجاب نماید به عمل نیاورده و از حیث رعایت اصول و قواعد دادرسی نیز ایراد و اشکالی به دادنامه موصوف به نظر نمی‌رسد بنابراین به استناد ماده ۳۵۸ قانون آئین دادرسی دادگاه‌های عمومی و انقلاب در امور مدنی ضمن رد تجدیدنظرخواهی دادنامه تجدیدنظرخواسته عینا تایید می‌گردد این رای قطعی است. 
. 
شعبه ۵۹ دادگاه تجدیدنظر استان تهران -رئیس و مستشار
. 
سیدعباس موسوی - مجتبی نوروزی
. 
. 
<#>
. رأی دادگاه بدوی. درخصوص پرونده به شماره ثبت کلاسه ۱۰۴ / ۹۳۰۵۰۵ موضوع اتهام آقای ع. ن. گ.۳۹ ساله فاقد سابقه کیفری، باسواد، آزاد با معرفی کفیل با وکالت آقای س. غ.، دایر برانتقال مال غیر (یک باب پارکینگ مربوط به طبقه سوم ساخته‌شده در پلاک ثبتی … به شماره ثبت ۴۰۲۴۲۳ در دفتر ۱۳۷۵ صفحه ۴۰۸ بخش … به مبلغ سیزده میلیون تومان؛ از عطف توجه به جمیع اوراق متشکله امر، مفادگزارش ارسالی از ناحیه کلانتری ۱۳۱ شهرری در مقام تبیین نحوه ارتکاب عمل مجرمانه مزبور توسط خاطی یاد شده مورخ ۳۱ / ۴ / ۹۳، شکوائیه ابرازی شاکیه خصوصی خانم ز. ر.، در تشریح و چگونگی وقوع بزه توسط متهم صدرالااشاره و اعلام رضایت بعدی وی و اظهارات نامبرده مبنی بر اینکه: {با متهم جهت ساخت ملک (با مشخصات فوق) در تاریخ ۱۹ / ۹ / ۹۱ قرارداد مشارکت به شرح پیوستی پرونده بستیم که پس از اتمام ساخت ساختمان مشارالیه یک باب پارکینگ به شماره ۳ متعلق به اینجانب را بدون اذن و اجازه اینجانب طبق مبایعه نامه به شماره ثبت قرارداد ۸۳۰۴۹۳۷ مورخ ۱۳ / ۱۱ / ۹۲ در مشاور املاک به شماره شناسه …به شماره کد رهگیری … به شخصی به نام غ. ح. ز فروخته است از نامبرده شکایت تقاضای رسیدگی و مجازات قانونی مشارالیه را دارم ضمنا پس از فروش ملک یاد شده توسط متهم مبلغ پارکینگ به انضمام خسارات وارده را از متهم دریافت و نسبت به وی در دفتر خانه اسناد رسمی شماره ۵۶ حوزه ثبتی شهرری به شماره سند ۲۲۸۸۶ مورخ ۲۵ / ۱۲ / ۹۳ اعلام رضایت نمودم. الخ …..} و نیز ارائه اسناد و مدارک و رونوشت قرداد مشارکت در ساخت فیمابین طرفین پرونده که دلالت بر مالکیت شاکیه بر تمام پارکینگ‌ها خصوصا پارکینگ متنازعه فیه را دارد نیز تصویر متمم‌های قراردادهای مشارکت در ساخت به تاریخ‌های ۹ و ۱۵ / ۹ / ۹۳ مضافا تصویر مبایعه نامه عادی بر فروش پارکینگ متنازع فیه توسط متهم صدرالاشاره و ارائه رضایت‌نامه رسمی به شرح فوق پیوستی پرونده و مودای گواهی گواهان تعرفه شاکیه هر کدام با مشخصات سجلی مقیده در اوراق استشهادیه مضبوط پرونده در تایید و تسجیل ادعای معنونه به نتیجه جامع تحقیقات و بررسیهای تکمیلی متداوله در ما نحن و فیه، مفاد کیفرخواست فاقد شماره و تاریخ اصداری ازناحیه دادستان عمومی و انقلاب شهرستان ری و دفاعیات نماینده دادستان از کیفر خواست مزبور، دفاعیات بلاوجه و غیر موثر متهم و وکیل وی با وصف اقرار به اینکه پارکینگ را با اذن شفاهی مالک (شاکیه) فروخته‌ام با این وصف که پس از فروش مبلغ را به وی مسترد نمایم. (لکن هیچ‌گونه ادله‌ای در خصوص اثبات ادعای خود تا این مرحله از رسیدگی به دادگاه ارائه ننموده است) به شرح اوراق بازجوئیهای مأخوذه نزد مراجع انتظامی و قضایی شعبه ۱ دادیاری دادسرای ذیربط و در دادگاه به حکایت صورتجلسه تحریری تنظیمی در وقت رسیدگی تعیینی و سایر قراین و امارات منعکس در پرونده محکمه نظر به جمیع مستندات أمر شرح اتهام انتسابی به متهم را بنظر ثابت و مجرمیتش رامحرز تلقی مستندا به ماده یک از قانون راجع به انتقال مال غیر مصوب ۵ / ۱ / ۱۳۰۸ کمیسیون قوانین عدلیه و نظریه مشورتی اداره کل حقوقی قوه قضاییه تحت شماره ۱۹۲۳ / ۷ مورخ ۲۴ / ۸ / ۱۳۷۱ ناظر به ماده یک قانون تشدید مجازات مرتکبین ارتشاءو اختلاس و کلاهبرداری مصوب ۲۸ / ۶ / ۱۳۶۴ مجلس شورای اسلامی و تایید ۱۵ / ۹ / ۱۳۶۷ مجمع تشخیص مصلحت نظام و ناظر به مواد ۲ و ۱۸ و ۱۹ و ۱۴۰ و ۱۴۱ و ۱۴۴ و ۱۶۰ و ۱۶۱ همگی از ق. م. ا مصوب ۱۳۹۲، حکم بر محکومیت متهم به تحمل یک سال حبس تعزیری و پرداخت جزای نقدی معادل مال مأخوذه (سیزده میلیون تومان) در حق صندوق دولت صادر و اعلام می‌گردد. و در خصوص رد مال با توجه به اخذ ثمن ملک از متهم و رضایت شاکیه دادگاه مواجه با تکلیفی نمی‌باشد. و اما راجع به جنبه خصوصی بزه معنونه اتهامی متهم صدرالاشاره صرف‌نظر از صحت و سقم موضوع با توجه به گذشت شاکیه و قابل گذشت بودن موضوع مستندا به بند ۲ ماده ۶ ق. ا. د. ک و ماده ۱۰۰ و تبصره یک آن و مواد ۱۰۱ و ۱۰۴ همگی از ق. م. ا مص. ب ۱۳۹۲ قرار موقوفی تعقیب صادر و اعلام می‌گردد. رای صادره حضوری و ظرف مدت بیست روز پس از ابلاغ قابل تجدید نظر خواهی در محاکم محترم تجدید استان تهران می‌باشد
. 
رئیس شعبه ۱۰۴ دادگاه جزایی شهرری- عبدالله شمس ناتری. رأی دادگاه تجدیدنظر استان. درخصوص اعتراض و تجدیدنظرخواهی آقای ع. ن. گ. با وکالت آقای س. غ. از دادنامه شماره ۰۱۲۲ مورخه ۹۴ / ۰۲ / ۲۲ صادره از شعبه ۱۰۴ دادگاه عمومی جزائی شهرستان ری که به موجب ان نامبرده به اتهام انتقال مال غیر (یک باب پارکینگ مربوط به طبقه سوم در پلاک ثبتی ۷۷۳ / ۹۹ به شماره ثبت ۴۰۲۴۲۳ در دفتر ۱۳۷۵ صفحه ۴۰۸ بخش … به مبلغ ۱۳۰ / ۰۰۰ / ۰۰۰ ریال) موضوع شکایت تجدیدنظر خوانده به تحمل یکسال حبس تعزیری و به پرداخت یکصد و سی میلیون ریال جزای نقدی در حق صندوق دولت محکومیت یافته است با ملاحظه محتویات پرونده و لایحه اعتراضیه تجدیدنظرخواه و اینکه از ناحیه ایشان ایراد و اشکال موجه وموثری که مطابق شقوق مندرج در ماده ۴۳۴ قانون آئین دادرسی کیفری مصوب سال ۹۲ که موجبات نقض دادنامه موصوف و رسیدگی بیشتر را ایجاب نماید مطرح نگردیده است لکن دادگاه با توجه به وضعیت اجتماعی خانوادگی و فقد سابقه کیفری و جهالت خصیصه بازدارندگی احکام تعلیقی مستندا " به ماده ۴۶ قانون مجازات اسلامی و با لحاظ ماده ۵۴ قانون مرقوم اجرای مجازات حبس و جزای نقدی مشارالیه را به مدت ۴ سال تعلیق می‌نماید رای صادره قطعی است. 
. 
شعبه ۲۱ دادگاه تجدیدنظر استان تهران - مستشار و مستشار
. 
عبدالغفور صادقی - رضا پورعرب مقدم
. 
. 
<#>
. رأی دادگاه بدوی. درخصوص اتهام س. ک. دائر بر اقامت غیرمجاز در خاک ایران موضوع گزارش نیروی انتظامی، با عنایت به محتوای اوراق پرونده از جمله گزارش ضابطین و عدم ارائه هر نوع مجوز قانونی در توجیه حضور و اقامت در خاک ایران از سوی متهم وقوع بزه انتسابی از سوی نامبرده محرز است مستندا به مواد ۱، ۱۱، ۱۶ قانون راجع به ورود و اقامت اتباع خارجه حکم بر اخراج متهم از خاک ایران در صورت عدم تمدید مجوز قانونی تا زمان اجرای حکم و پرداخت ده هزار ریال جزای نقدی در حق صندوق دولت صادر و اعلام می‌نماید. رای دادگاه حضوری و ظرف ۲۰ روز قابل تجدید نظر در دادگاه‌های محترم تجدید نظر استان تهران است. 
. 
رئیس شعبه ۱۰۳ دادگاه کیفری ۲ دادگستری ورامین- مسعود عبدالهی نیسیانی. رأی دادگاه تجدیدنظر استان. تجدیدنظرخواهی خانم س. ک. نسبت به دادنامه ۱۲۳۲ - ۹۴ / ۱۰ / ۱ صادره از شعبه ۱۰۳ دادگاه کیفری دو شهرستان ورامین مبنی برصدور حکم به محکومیت تجدیدنظرخواه به پرداخت ده هزار ریال جزای نقدی و حکم بر اخراج نامبرده ازخاک ایران درصورت عدم تمدید مجوز قانونی تا زمان اجرای حکم که پس ازابلاغ و درفرجه ازسوی متهم مورد تجدیدنظرخواهی واقع و پس از ارجاع و بررسی دراین دادگاه و با توجه به سیر مراحل و محتویات پرونده و بشرح منعکس دردادنامه مارالذکر بلحاظ عدم اتکاء به ادله لازمه کافیه برقابلیت نقض دادنامه معترض عنه مردود اعلام و دادنامه تجدیدنظرخواسته را درمحدوده مورد اعتراض به استناد بند الف ماده ۴۵۵ ازقانون آیین دادرسی کیفری تایید نموده و اعلام می‌دارد رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. به موجب کیفرخواست شماره ۳۰۰۱۵۹۷ - ۱۳۹۴ / ۵ / ۱۶ صادر شده از دادسرای عمومی و انقلاب ناحیه ۲۱ تهران الف. ن. م. متولد ۱۳۴۰ فاقد سابقه محکومیت کیفری متهم است به ساخت و نگهداری ۱۸۰ لیترمشروب الکلی دست‌ساز. دادگاه با عنایت به گزارش مرجع انتظامی و چند روز قبل از دستگیری متهم مبنی بر فعالیت متهم در امر ساخت و فروش مشروب الکلی و با توجه به کشف مشروبات الکلی از منزل متهم و اقرار وی در جلسه‌ی دادرسی همراه با اظهار ندامت شدیدش لذا بزهکاری وی را محرز دانسته و به استناد مواد ۷۰۲ کتاب پنجم قانون مجازات اسلامی مصوب ۱۳۷۵ و ۱۷۱ قانون مجازات اسلامی مصوب ۱۳۹۲ و ۳۶۰ قانون آیین دادرسی کیفری ۱۳۹۲ با رعایت ماده ۵۱۵ آن قانون و تبصره ذیل آن، نامبرده را به تحمل شش ماه حبس و ۷۴ ضربه شلاق تعزیری و پرداخت یکصد و هشتاد هزار «۱۸۰ / ۰۰۰ / ۰۰۰» ; ریال جزای نقدی بابت پنج برابر ارزش تجاری مشروب مکشوفه از متهم و بر اساس نظریه اداره گمرک «۱۸۰ × ۲۰۰ هزار ریال× ۵» ;، درحق صندوق دولت محکوم می‌کند و مشروب الکلی مکشوفه نیز معدوم گردد، اما با ملاحظه‌ی وضع اجتماعی و سوابق زندگی محکوم علیه و علل و عوامل مؤثر در ارتکاب جرم و کهولت سن و جهالت مرتکب و با التفات به خصیصه‌ی بازدارندگی احکام تعلیقی به استناد ماده ۴۶ قانون مجازات یاد شده قرار تعلیق اجرای حبس و شلاق تعزیری به مدت ۲ سال صادر و اعلام می‌گردد تا چنانچه تا پایان مدت تعلیق مرتکب یکی از جرایم عمدی موضوع ماده ۵۴ قانون یاد شده نشود مجازات مذکور کان لم یکن و الا قرار تعلیق لغو و علاوه بر مجازات جرم اخیر، مجازات معلق نیز در باره وی اجراء خواهد شد. این رأی حضوری و ظرف ۲۰ روز پس از ابلاغ قابل اعتراض در محاکم محترم تجدیدنظر استان تهران می‌باشد. 
. 
رئیس شعبه ۱۰۸۹ دادگاه کیفری دو تهران- عیسی غفاری المشیری. رأی دادگاه تجدیدنظر استان. درخصوص تجدیدنظرخواهی آقای الف. ن باوکالت خانم ز. س. نسبت به دادنامه شماره ۵۵۵ مورخه ۹۴ / ۶ / ۲۲ ازشعبه ۱۰۸۹ دادگاه کیفری ۲ تهران که حکم به محکومیت متهم باتهام ساخت ونگهداری مشروبات الکلی مسکر به شش ماه حبس و ۷۴ ضربه شلاق تعلیقی وپرداخت ۱۸۰۰۰۰۰۰۰ ریال جزای نقدی صادرشده است دادگاه بابررسی اوراق پرونده نظربه اینکه دادنامه مزبور وفق موازین ومقررات اصداریافته است وازناحیه تجدیدنظرخواه دلیل ومدرکی که حاکی ازمخدوش بودن ونقض آن باشد ارائه نشده است فلذاطبق ماده ۴۵۹ قانون آئین دادرسی کیفری ضمن رد تجدیدنظرخواهی نسبت به اصل واساس حکم وتوجها به اینکه تجدیدنظرخواه فاقد سابق کیفری موثر میباشدحسب مقتضای ماده ۳۷ وبندث ماده ۳۸ قانون مجازات اسلامی مصوب سال ۱۳۹۲ که مستحق تخفیف درمجازات تشخیص وبا تقلیل وتخفیف مجازات جزای نقدی به مبلغ ده میلیون ریال بالنتیجه متهم صدرالتوصیف بابت جزای نقدی به مبلغ مذکور محکوم می‌گردد وبالحاظ مراتب طبق بندالف ماده ۴۵۵ قانون بدوالذکر دادنامه معترض عنه تایید می‌گردد رای صادره قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. شماره پرونده: ۹۳۰۹۹۸۰۲۹۵۱۰۱۵۶۹ شماره دادنامه: ۹۴۰۹۹۷۰۲۱۴۲۰۰۰۱۴ تاریخ: ۱۳۹۴ / ۰۱ / ۲۲. 
رأی دادگاه. 
درخصوص اتهام آقای ح. الف. م. متولد ۱۳۵۳ دایربرتخریب عمدی و اخلال در نظم و آسایش موضوع شکایت آقای ر. ح.، باعنایت به شکایت شاکی، ودلایل منعکس درقرارمجرمیت وکیفرخواست صادره ازدادسرای ناحیه ۱۸ تهران به مورخه ۱۳۹۳ / ۱۱ / ۱۱ واظهارات اقرار گونه و دفاعیات غیر موثر متهم موصوف ارتکاب بزه تخریب عمدی ازنظردادگاه محرز ومسلم می‌باشد، لذادادگاه به استنادماده ۶۷۷ متهم موصوف را به از قانون مجازات اسلامی مصوب ۱۳۷۵ و رعایت بند پ و ث از ماده ۳۸ قانون مجازات اسلامی و ماده ۳۷ همان قانون به لحاظ نداشتن سابقه کیفری و نحوه برخورد شاکی متهم موصوف را به بیست میلیون ریال جزای نقدی در حق صندوق دولت بدل از حبس محکوم و اعلام می‌نماید در خصوص اتهام دیگر دلیل کافی وجود ندارد و شاکی گواهان خود را حاضر نکرده است به استناد بند الف ماده ۱۷۷ از قانون آیین دادرسی کیفری حکم برائت صادر و اعلام می‌گردد. رأی صادره به استنادماده ۲۳۲ ازقانون آئین دادرسی دادگاه‌های عمومی وانقلاب درامورکیفری، حضوری وظرف بیست روز پس ازابلاغ قابل تجدیدنظرخواهی درمحاکم تجدیدنظراستان تهران می‌باشد.. 
دادرس شعبه ۱۱۴۹ دادگاه عمومی جزایی تهران - حسین رجایی. رأی دادگاه تجدیدنظر استان. شماره پرونده: ۹۳۰۹۹۸۰۲۹۵۱۰۱۵۶۹ شماره دادنامه: ۹۵۰۹۹۷۰۲۲۴۳۰۰۵۸۸ تاریخ: ۱۳۹۵ / ۰۴ / ۲۰. 
رای دادگاه. 
درخصوص اعتراض وتجدیدنظرخواهی آقای ح. الف. م. نسبت به دادنامه شماره ۹۴۰۰۰۰۱۴ - ۹۴ / ۱ / ۲۲ صادره ازسوی شعبه ۱۱۴۹ دادگاه عمومی جزایی تهران که بموجب مفاد آن درمورد شکایت تجدیدنظرخوانده برعلیه تجدیدنظرخواه دائر برتخریب عمدی واخلال درنظم وآسایش عمدی منجر به برائت متهم تجدیدنظرخواه ازاتهام اخلال درنظم ومحکومیت وی ازجهت تخریب عمدی یک عدد گلدان ویک عدد مبل به پرداخت بیست میلیون ریال جزای نقدی بدل ازحبس گردیده است که البته مدت حبس را نیز معلوم نکرده است و پس ازابلاغ ودرفرجه ازسوی متهم نسبت به محکومیت خود مورد تجدیدنظرخواهی واقع و پس ازارجاع وبررسی دراین دادگاه وبا تعیین وقت دادرسی ودعوت ازطرفین دراجرای بند ث ماده ۴۵۰ قانون آیین دادرسی کیفری وبا حضور تجدیدنظرخواه وبیان دفاعیات وازآنجا که ایراد واعتراض موجه وموثری ازسوی تجدیدنظرخواه که موجب نقض باشد بعمل نیامده وهمچنین طبق قانون دادگاه بدوی مجاز به تبدیل مجازات حبس به جزای نقدی نبوده ودربند الف ماده ۳۷ قانون مجازات اسلامی صرفا اجازه تقلیل حبس را داده است واستناد به ماده ۳۷ قانون مجازات اسلامی بدون ذکر بند مربوط صحیح وقانونی نبوده وازآنجا که شاکی ازاین حیث نسبت به دادنامه اعلام اعتراض ننموده ومتهم نسبت به آن تجدیدنظرخواهی نموده است واین دادگاه مجاز به تشدید مجازات نبوده وصرفا به اعلام تذکر به دادگاه بدوی اکتفا می‌نماید ونهایتا با رد تجدیدنظرخواهی وبه استناد بند الف ماده ۴۵۵ وماده ۴۵۸ قانون آیین دادرسی کیفری دادنامه تجدیدنظرخواسته را تایید می‌نماید. رای صادره قطعی است.. 
شعبه ۴۳ دادگاه تجدیدنظر استان تهران - رئیس و مستشار. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. در خصوص شکایت الف. س.، الف. م. و ز. ر.، علیه آقای ع. م.، دایر بر فروش مال غیر؛ موضوع کیفرخواست بدون شماره و به تاریخ ۰۶ / ۰۷ / ۹۴ دادستانی محترم عمومی و انقلاب شهرستان شهریار، بدین شرح که شکات مدعی هستند که: «متهم فوق در سال ۱۳۸۳ طی اسناد رسمی انتقال شماره ۹۱۶۲ - ۲۵ / ۱۱ / ۸۳ و شماره ۸۸۳۹ - ۱۹ / ۱۱ / ۸۳ دفتر اسناد رسمی شماره ۵۳ کرج اقدام به فروش یک قطعه زمین به هرکدام از آنان نموده است درحالیکه مالک نبوده و وکالت فروش نداشته و اسناد انتقالی نیز متعاقبا با رای دادگاه حقوقی باطل‌شده است» ;. علی‌ای حال صرف‌نظر از ماهیت و صحت و سقم موضوع، با عنایت به اینکه اولا جرم فروش مال غیر (موضوع ماده ۱ قانون مجازات راجع به انتقال مال غیر و ماده یک قانون تشدید مجازات مرتکبین اختلاس، ارتشاء و کلاهبرداری ۱۳۶۷) جرمی با مجازات قانونی حداکثر ۷ سال حبس بوده که طبق ماده ۱۹ قانون مجازات اسلامی مصوب ۱۳۹۲ درجه ۴ محسوب می‌شود؛ ثانیا درصورتیکه مبلغ مال مورد انتقال زیر یک میلیارد ریال باشد، مطابق ماده ۱۰۵ و بند «ب» ; ماده ۱۰۹ ناظر به تبصره ماده ۳۶ قانون فوق، جرم ارتکابی جزء جرایمی خواهد بود که با انقضای ۱۰ سال از تاریخ وقوع جرم مشمول مرور زمان تعقیب خواهد شد؛ ثالثا حسب ادعای شکات و تصویر اسناد پیوست پرونده، انتقال مجرمانه‌ی مدنظر شکات در سال ۱۳۸۳ واقع‌شده و از تاریخ وقوع جرم ۱۰ سال گذشته است، فلذا این جرم به لحاظ شکلی قابل رسیدگی نبوده و این دادگاه به استناد مواد فوق و بند ث ماده ۱۳ و ۳۴۱ قانون آئین دادرسی کیفری مصوب ۱۳۹۲ قرار موقوفی تعقیب متهم را به لحاظ شمول مروز زمان صادر و اعلام می‌نماید. رای صادره حضوری و ظرف مدت بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران خواهد بود. دفتر نسبت به اعلام قرار موقوفی به زندان اقدام گردد. 
. 
دادرس شعبه ۱۰۳ دادگاه کیفری دو شهرستان شهریار- علی عزیزی. رأی دادگاه تجدیدنظر استان. درخصوص اعتراض وتجدیدنظرخواهی آقای الف. س. ازدادنامه شماره ۱۵۶۰ مورخ ۹۴ / ۱۲ / ۶ صادره ازشعبه ۱۰۳ دادگاه کیفری ۲ شهرستان شهریارکه بموجب آن تجدیدنظرخوانده آقای ع. م. ازاتهام فروش مال غیر (تجدیدنظرخوانده درسال ۱۳۸۳ طی اسنادرسمی انتقال شماره ۹۱۶۲ مورخ ۸۳ / ۱۱ / ۲۵ و ۸۸۳۹ مورخ ۸۳ / ۱۱ / ۱۹ دفتراسناد رسمی شماره ۵۳ کرج اقدام به فروش یک قطعه زمین که مالک نبوده و وکالت فروش نداشته واسناد انتقالی نیز متعاقبا با رای دادگاه حقوقی ابطال گردیده است) بلحاظ شمول مرورزمان قرارموقوفی تعقیب گردیده است نسبت به این رای اعتراض دارم دادگاه با ملاحظه محتویات پرونده ولایحه اعتراضیه تجدیدنظرخواه وبررسی محتویات پرونده اعتراض راوارد می‌داند زیرا که دادنامه موضوع اعتراض بدون توجه به اینکه انتقال مال غیر ازمجازاتهای تعزیری است ومشمول مرورزمان برخلاف اقدامات تامینی وتربیتی نیست وتادیب یا عقوبتی که ازطرف حکومت به منظورحفظ نظم ومراعات به مصلحت اجتماع مقرر گردیده است ونظربه اینکه قانونگذار انتقال مال غیررابا علم به اینکه مال غیر است درحکم کلاهبرداری آنرا مشمول مجازات دانسته واقدام به این امر نیز ماهیتا ازمصادیق اکل مال به باطل بشمارمی آید که شرعا حرام محسوب می‌گردد لذا به نظر اکثریت اعضاء هیئت عمومی دیوان عالی کشور بزه انتقال مال غیر موضوعا ازشمول ماده ۱۳ و ۱۴۳ قانون ائین دادرسی کیفری مصوب ۱۳۹۲ خارج است بنابراین انتقال مال غیر علیرغم تعزیری بودن ازشمول مرورزمان کیفری خارج می‌باشد لذا به استناد بندب ماده ۴۵۰ قانون مرقوم ضمن پذیرش تجدیدنظرخواهی ونقض قرارصادره پرونده جهت رسیدگی ماهیتی ورسیدگی به شکایت تجدیدنظرخواه واتهام متهم (تجدیدنظرخوانده) برصادرکننده قرار منقوض اعاده می‌گردد رای صادره قطعی است. 
. 
شعبه ۲۱ دادگاه تجدیدنظر استان تهران - مستشار و مستشار
. 
عبدالغفور صادقی - رضا پورعرب مقدم
. 
. 
<#>
. رأی دادگاه بدوی. در خصوص دعوی آقای ع. و. ع. بطرفیت ع. ن. به خواسته اعسار از پرداخت محکوم به دادنامه ۹۳۰۹۹۷۰۲۳۲۴۰۰۰۵۶ مورخ ۹۳ / ۱ / ۳۱ شعبه ۱۱۲۳ کیفری ۲ تهران و تقسیط آن بدین توضیح که خواهان خود را معسر از پرداخت یکجا محکوم به دانسته و جهت اثبات ادعایش به گواهی گواهان استناد نموده و گواهان تعرفه شده نیز ادعای مشارالیه را تصدیق نموده‌اند و از طرفی خوانده در جلسه رسیدگی حاضر نشده و لایحه‌ای نیز ارسال نکرده و به ادله ابرازی خواهان ایرادی وارد ننموده است لهذا دادگاه با توجه به مدارک و دلایل ابرازی خواسته وی را وارد تشخیص مستندا به ماده ۱۱ قانون نحوه اجرای محکومیت‌های مالی رای به اعسار خواهان از پرداخت دفعتا واحده محکوم به و تقسیط آن با پیش‌پرداخت هفتاد میلیون و مابقی ماهانه ده میلیون ریال تا استهلاک کامل محکوم به در حق خوانده صادر و اعلام می‌نماید رای صادره حضوری و ظرف بیست روز پس از ابلاغ قابل تجدید نظر خواهی در محاکم تجدید نظر استان تهران است. 
. 
رئیس شعبه ۱۱۲۳ دادگاه کیفری ۲ تهران- یوسف علی شاکری. رأی دادگاه تجدیدنظر استان. آقای ع. و. ع. به طرفیت آقای ع. ن. از دادنامه شماره ۰۰۶۸۱ مورخ ۹۴ / ۷ / ۲۱ شعبه ۱۱۲۳ دادگاه کیفری دو تهران تجدید نظر خواهی کرده است به موجب دادنامه موصوف دعوای تجدید نظر خواه به خواسته اعسار از پرداخت محکوم به دادنامه شماره ۰۰۵۶ - ۹۳ / ۱ / ۳۱ موجه تشخیص و حکم به پرداخت هفتاد میلیون ریال پیش‌پرداخت الباقی ماهیانه ده میلیون ریال صادر شده است دادگاه با توجه به بررسی اوراق و مستندات پرونده در این مرحله ایراد و اعتراض موثر و مدللی که موجب نقض و بی اعتباری اساس دادنامه تجدید نظر خواسته را فراهم کند مطرح نشده است اما در محکوم به دیه تعیین پیش‌پرداخت و اقساط به ریال و تومان صحیح نیست و می‌بایستی از جنس اصل موضوع دیه و به درصدی از دیه کامل تعیین شود لذا به استناد ماده ۳۵۸ قانون آیین دادرسی دادگاه‌های عمومی و انقلاب در امور مدنی پیش‌پرداخت تجدید نظر خواه به پرداخت سه درصد دیه کامل و اقساط ماهیانه به پرداخت نیم در صد دیه کامل اصلاح و دادنامه تجدید نظر خواسته با اصلاح به عمل آمده به شرح فوق تایید می‌شود این رای قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. درخصوص اتهام ن. ب دایر بر ضرب وجرح عمدی وتهدید علیه بهداشت عمومی از طریق نگهداری سگ در ساختمان مسکونی با توجه به شکایت شکات گزارش مرجع انتظامی گواهی پزشکی قانونی جوابیه استعلام از وزارت بهداشت واظهارات طرفین وکیفر خواست تنظیمی بنظر دادگاه بزهکاری متهم محرز است فلذا مست ن. به مواد ۷۰۹ و ۷۱۰ و ۷۱۴ و ۷۱۵ و ۶۸۸ قانون مجازات اسلامی متهم موصوف را بابت خراشیدگی حارصه لب پائینی به یک درصد دیه کامل وبابت خراشیدگی حارصه قدام قفسه سینه به نیم درصد دیه کامل وبابت دو عدد خراشیدگی حارصه در ساعد دست راست جمعا یک درصد دیه کامل درحق شاکی الف. الف. وبابت جراحت حارصه ران راست وکف دست راست جمعا یک درصد دیه کامل وسرخ شدگی قدام گوشی چپ وکف دست چپ جمعا به سه هزارم دیه کامل در حق شاکی ع. ث. وبابت بزه تهدید علیه بهداشت عمومی به پرداخت بیست میلیون ریال جزای نقدی محکوم می‌نماید رای صادره حضوری وظرف ۲۰ روز پس از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۱۱۷۷ دادگاه کیفری ۲ تهران - مرتضی اکبری لالیمی. رأی دادگاه تجدیدنظر استان. در خصوص تجدیدنظرخواهی خانم ن. ب. از دادنامه شماره ۰۰۸۰۶ مورخ ۹۴ / ۷ / ۲۵ شعبه ۱۱۷۷ دادگاه کیفری ۲ تهران که بموجب آن نامبرده علاوه بر پرداخت دیات مقرر در حق خانم الف. الف. و آقای ع. ث. به شرح منعکس در دادنامه به اتهام اقدام علیه بهداشت عمومی به پرداخت بیست میلیون ریال جزای نقدی در حق دولت محکومیت یافته است با تقدیم درخواست تجدیدنظرخواهی نسبت به رای صادره اعتراض نموده است که دادگاه با بررسی محتویات پرونده نظر به اینکه دیات مقرر در دادنامه تجدیدنظرخواسته کمتر از حد نصاب قانونی است مستندا " به بند ب ماده ۴۲۷ قانون آیین دادرسی کیفری در این مورد قرار رد تجدیدنظرخواهی صادر می‌گردد و اما در مورد قسمت دوم دادنامه تجدیدنظرخواسته با تخفیف جزای نقدی تعیین‌شده به یک‌میلیون ریال بدلیل اینکه فعلا مبادرت به نگهداری و نقل و انتقال آن نمی‌نماید. دادنامه صادره را باستناد بند الف از ماده ۴۵۵ قانون مرقوم تایید می‌نماید. این رای قطعی است. 
. 
شعبه ۹ دادگاه تجدیدنظر استان تهران - رئیس و مستشار
. 
سیدابوالحسن موسوی - رضا نوری
. 
. 
<#>
. رأی دادگاه بدوی. در خصوص اتهام آقای م. م. دایر بر عرضه طلای فاقد کد و با عیار پایین‌تر از عیار استاندارد به شرح کیفرخواست صادره از دادسرای عمومی و انقلاب ناحیه ۱۹ تهران دادگاه با عنایت به گزارش اداره کل استاندارد استان تهران, صورتجلسه نمونه‌برداری و نتیجه ازمایش انجام‌شده و سایر اوراق پرونده ارتکاب بزه از سوی متهم محرز به نظر می‌رسد لذا دادگاه به استناد ماده ۹ قانون اصلاح قوانین و مقررات موسسه استاندارد و تحقیقات صنعتی ایران متهم موصوف را به تحمل شش ماه حبس تعزیری و پرداخت پنجاه میلیون ریال جزای نقدی در حق دولت محکوم می‌نماید النهایه با توجه به وضع خاص و فقد سابقه کیفری اجرای مجازات حبس معینه مناسب نبوده و در راستای ماده ۴۶ قانون مجازات اسلامی اجرای آن به مدت پنج سال معلق می‌گردد بدیهی است چنانچه در این مدت متهم مرتکب بزه مستوجب مجازات در ماده ۵۲ قانون مذکورنشود محکومیت تعلیقی بی‌اثر می‌گردد , همچنین در اجرای تبصره ۵ ماده ۹ قانون صدر الذکر طلاهای مکشوفه پس از اصلاح و بهسازی به مالک مسترد گردند. رای صادره حضوری ظرف بیست روز پس از ابلاغ قابل تجدید نظر در محاکم تجدید نظر استان تهران است. 
. 
رئیس شعبه ۱۰۴۱ دادگاه کیفری دو تهران- سید حجت علوی. رأی دادگاه تجدیدنظر استان. درخصوص تجدیدنظرخواهی م. م. نسبت به دادنامه شماره ۰۴۷ مورخه ۹۴ / ۶ / ۴ ازشعبه ۱۰۴۱ دادگاه کیفری ۲ تهران که حکم به محکومیت مشارالیه به اتهام عرضه کالا (طلا) فاقدکد وباعیارپائین ترازعیاراستاندارد به تحمل ششماه حبس تعلیقی وپنجاه میلیون ریال جزای نقدی صادرشده است دادگاه بابررسی اوراق پرونده ازاینکه دادنامه بروفق موازین ومقررات قانونی وبا استدلال کافی اصداریافته است وتجدیدنظرخواه دلیل ومدرکی که موجبات نقض آن رافراهم نماید تحصیل وارائه ننموده است فلذا حسب مقتضای ماده ۴۵۹ قانون آئین دادرسی کیفری باعدم پذیرش تجدیدنظرخواهی نسبت به اصل واساس دادنامه لیکن توجها به اینکه نامبرده فاقدسابقه کیفری موثر میباشدطبق ماده ۳۷ وبندث ماده ۳۸ قانون مجازات اسلامی مستحق تخفیف درمجازات تشخیص وبا تقلیل مجازات جزای نقدی ازپنجاه میلیون ریال به یک‌میلیون ریال بدین ترتیب با استناد به بندالف ماده ۴۵۵ قانون بدوالذکر دادنامه معترض عنه با لحاظ مراتب تایید می‌گردد رای صادره قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. اجابت دعوی طرح‌شده وکلای خواهان به خواسته مدیر تصفیه به جای مدیر تصفیه فعلی با احتساب خسارات دادرسی بشرح منعکسه در عرض حال تسلیمی در صورتی صحیح و قابل توجیه است که دعوی مطابق مقررات قوانین موضوعه اقامه شده باشد و این معنی به روشنی از ماده ۲۱۶ قانون تجارت قابل‌استفاده می‌باشد بر همین مبنا برای معلوم شدن موضوع طرح‌شده باید مشخص شود نحوه انحلال شرکتهای تجاری چگونه است و مرجع انحلال شرکتهای تجاری چه مراجعی می‌باشند و بالاخره اگر شرکت تجاری توسط مرجعی منحل و به تبع آن مدیر تصفیه انتخاب شود چه مرجعی حق عزل و تعیین مدیر تصفیه را خواهد داشت آیا محاکم عمومی در این خصوص صالح به رسیدگی هستند؟ بنابراین دادگاه جهت روشن شدن موارد یاد شده با مدنظر قرارداد قوانین موضوعه قانون تجارت آنرا در دو حالت مورد نظر مقنن مرور می‌نماید حالت اول در صورتی است که با اقامه دعوی از ناحیه ذینفع و پس از احراز موارد تصریح‌شده قانونی محکمه حکم به انحلال شرکت تجاری صادر نماید که در این صورت محکمه مکلف است در رای خود مدیر تصفیه را تعیین نماید و چنانچه تقاضای عزل مدیر تصفیه مطرح شود با احراز شرایط حاصله قانونی نسبت به عزل و تعیین مدیر تصفیه جدید اقدام نماید و حالت دوم در صورتی است که انحلال شرکتهای تجاری حسب مورد با تصمیم مجمع عمومی فوق‌العاده و یا تصمیم شرکا آن هم با شرایط پیش‌بینی‌شده قانونی اعلام می‌گردد که این مراجع هم مکلفند پس از اعلام انحلال نسبت به تعیین مدیر تصفیه اقدام نماید و متعاقب آن مراجع مذکور می‌توانند مدیر تصفیه را پس از تشریفات قانونی عزل و نسبت به تعیین مدیر جدید اقدام نماید بدین ترتیب نتیجه این می‌شود با توجه به اینکه شرکت مورد بحث به موجب تصمیم مجمع عمومی فوق‌العاده منحل گردیده عزل و تعیین مدیر تصفیه از اختیارات آن مرجع می‌باشد که ارتباطی با محاکم دادگستری ندارد از اینرو اساسا دعوی طرح‌شده قابلیت استماع را در محاکم عمومی نداشته بدین استدلال محکمه دعوی اقامه شده را بر مبنای آنچه که فوقا قالم گرفته شد غیر قابل استماع تشخیص داده و آنگاه با اختیارات حاصله از مواد مندر ج در متن قرار عدم استماع آنرا صادر و اعلام می‌نماید رای اصداری ظرف مهلت بیست روز ازتاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
رئیس شعبه ۲۶ دادگاه عمومی تهران- حجت الله امیدواری. رأی دادگاه تجدیدنظر استان. در خصوص تجدیدنظر خواهی آقایان ۱. ا م. ن. ۲. م. ن. ب. ۳. م. الف. د. با وکالت خانم م. الف. ع. و م. الف. به طرفیت آقای پ. م. ج. نسبت به دادنامه شماره ۱۰۸۸ مورخ ۱۳۹۴ / ۱۰ / ۲۹ شعبه ۲۶ دادگاه عمومی حقوقی تهران که به موجب آن در مورد دعوای تجدیدنظر خواه به خواسته تعیین مدیر تصفیه قرار عدم استماع دعوا صادر گردیده است دادگاه با بررسی محتویات و مستندات پرونده و مطالعه لوایح ابرازی از ناحیه طرفین، صرف‌نظر از اینکه درخواست تعیین مدیر تصفیه در زمره دعاوی ترافعی قرار ندارد. نظر به اینکه تصمیم دادگاه راجع به رد درخواست مدیر تصفیه یا تعیین مدیر تصفیه جزو قرار‌های قابل تجدیدنظر که در ماده ۳۳۲ قانون آئین دادرسی مدنی احصاء گردیده‌اند نمی‌باشد از این رو قرار رد تجدیدنظر خواهی صادر می‌گردد. این رای قطعی است. 
. 
شعبه ۶۱ دادگاه تجدیدنظراستان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. درخصوص اتهام متهم بنام ر. ر. پ. سکونت --‌- دائر به کلاهبرداری از طریق ارائه یک فقره چک سرقتی شماره … بعهده بانک ملی ایران بمبلغ یکصد وپنجاه میلیون ریال موضوع شکایت م. ح. دادگاه باتوجه به عدم ارائه اصل مبایعه نامه که ارتباط بین چک سرقتی و مال فروخته‌شده را بدست بیاورد دادگاه بلحاظ فقد ادله محکمه‌پسند مستندا به اصل برائت حکم به برائت متهم صادر واعلام می‌دارد رأی صادره حضوری ودرمهلت بیست روز پس از ابلاغ قابل تجدیدنظرخواهی درمحاکم تجدیدنظراستان تهران می‌باشد. 
. 
رئیس شعبه ۱۰۷۸ دادگاه عمومی جزائی تهران- محمدرضا رضائی. رأی دادگاه تجدیدنظر استان. درخصوص تجدیدنظرخواهی آقای م. ح. نسبت به دادنامه شماره ۹۴۰۰۰۰۱۵ - ۹۴ / ۱ / ۲۲ صادره ازسوی شعبه ۱۰۷۸ دادگاه عمومی جزایی تهران که بموجب مفاد آن درمورد شکایت تجدیدنظرخواه برعلیه تجدیدنظرخوانده دائر برکلاهبرداری بلحاظ فقد ادله محکمه‌پسند منجربه برائت گردیده وپس ازابلاغ ودرفرجه ازسوی شاکی وبا تقدیم لایحه‌ای مورد تجدیدنظرخواهی واقع وپس ازارجاع وبررسی در این دادگاه وبا تعیین وقت دادرسی دراجرای بند ث ماده ۴۵۰ قانون آیین دادرسی کیفری ودعوت طرفین وباحضور تجدیدنظرخواه وتشریح موضوع وخواسته بنظر می‌رسد که موضوع با عنوان اتهامی تحصیل مال نامشروع منطبق باشد وعنوان کلاهبرداری به آن صدق نمی‌نماید ولی ازآنجا که این دادگاه براساس ماده ۴۳۵ قانون آیین دادرسی کیفری صرفا مجاز به رسیدگی واظهار نظر درمورد آنچه که درمرحله بدوی مورد رسیدگی وصدور حکم واقع‌شده است می‌باشد ونسبت به موضوع معنونه تحت عنوان تحصیل مال ازطریق نامشروع رسیدگی واظهار نظری ازسوی دادسرا ودادگاه بدوی نشده است وبنا براین ایندادگاه نیز مجاز به ورود به این بحث وموضوع نمی‌باشد ونسبت به آنچه که مورد صدور حکم واقع‌شده است نیز بلحاظ عدم احراز وقوع بزه معنونه ونتیجتا با رد تجدیدنظرخواهی وبه استناد بند الف ماده ۴۵۵ قانون آیین دادرسی کیفری دادنامه تجدیدنظرخواسته را که متضمن برائت است را تایید می‌نماید ومتذکرا به دادگاه بدوی ودادسرای مربوطه اعلام می‌دارد که درمورد پرونده‌ای که پیوست شده ولی درمورد موضوعات مطروحه درآن هیچگونه رسیدگی واظهار نظرقضایی ازسوی آن مراجع درمورد شکایت آقای ع. ر برعلیه آقای م. ح. نشده است ولازم است رسیدگی گردد. رای صادره قطعی است. 
. 
شعبه ۴۳ دادگاه تجدیدنظر استان تهران - رئیس و مستشار
. 
بهزاد سعادت زاده- سید ابوالحسن قاسمی
. 
. 
<#>
. رأی دادگاه بدوی. درخصوص اتهام ج م. ۵۳ ساله وبازداشت از تاریخ ۱۴ / ۲ / ۹۳ تحت قرار تامین وثیقه وسپس بازداشت موقت مبنی بر آدم‌ربایی وسرقت مقرون به آزاد یازده فقره، موضوع کیفرخواست شماره ۱۴۷۸ - ۴ / ۵ / ۹۳ دادسرای عمومی وانقلاب شهریار؛ با این توضیح که شاکیه ت. م. در اظهارات خود در جلسه رسیدگی دادگاه بیان داشته: «به عنوان مسافر سوار ماشین ایشان شدم که گفت دور بزنیم قبول کردم، بعد گفت گرسنه‌ام است رفت ساندویچ ودوغ گرفت وآورد وقتی من خوردم، بی‌هوش شدم وقتی به هوش آمدم دیدم کنار خیابان مرا رها کرده وچهار النگو و.. دو عدد گوشی وپول از من سرقت شده است …)) وشاکیه دیگر بنام الف ذ. نیز در اظهارات خود بیان داشته: ((کیف من گم‌شده بود، یک گوشواره داخل آن بود، با دویست وبیست هزار تومان پول ودفتر چه یادداشت، بعد از چند روز به من زنگ زدند که گفتم شماره آنان را بدهید، کسی را می‌فرستم بگیرد که آن شخص چند بار زنگ می‌زد ومی گفت خودت بیا که قرار گذاشت سر شهرک صنعتی چهاردانگه که نشستم توی ماشین او که ایشان (ج) بوده که کیف پول ودفترچه یادداشت را نشان داد …او کیف را از جلوی پایش برداشت که گفتم کیف مرا بده، اصلا توجه نمی‌کرد یک قیچی در آورد …قسم دادم طلاها را می‌دهم ولم کن، زانوهایم بهم می‌خورد که گفت این دوغ را بخور پیاده‌ات می‌کنم که من هم خوردم بی‌هوش شدم وقتی به هوش آمدم در بیمارستان بودم ….)) وبقیه مالباختگان مورد اعتراف متهم مذکور اقدام به طرح شکایت نداشته‌اند. با توجه به شکایت شاکیان مذکور-گزارش مرجع انتظامی-اظهارات واقرار صریح متهم مذکور در مراحل دادرسی و سایر قرائن وامارات موجود در پرونده، بزه‌های انتسابی از نظر دادگاه محرز است. دادگاه بنا به مراتب مذکور و با توجه به اعلام رضایت شاکیان واقرار موثر متهم مذکور در مراحل دادرسی که از موار تخفیف در مجازات می‌باشد، با استناد به مواد ۶۲۱ و ۶۵۲ قانون تعزیرات ومجازات‌های بازدارنده مصوب ۱۳۷۵ وماده ۱۳۴ قانون مجازات اسلامی مصوب ۱۳۹۲ وتبصره ۳ آن، حکم به محکومیت متهم مذکور از بابت بزه‌های آدم‌ربایی به یازده فقره حبس تعزیری هر کدام به میزان ده سال واز بابت بزه‌های سرقت مقرون به آزار به تحمل یازده فقره حبس تعزیری هرکدام به میزان بیست ویک ماه ویازده فقره شلاق تعزیری هرکدام به میزان چهل ضربه (همگی مجازات‌ها با احتساب تخفیف) صادر واعلام می‌دارد ودر خصوص رد مال به لحاظ اعلام رضایت شاکیان دادگاه تکلیف ندارد. در خصوص اتهام ۱ - د. الف. ۳۸ ساله ۲ - ب. ن. ۴۳ ساله ۳ - ع. الف. ۵۰ ساله ۴ - ن. ح ۴۷ ساله همگی آزادبا تودیع وثیقه وهمگی مبنی برخرید وتحصیل وقبول مال مسروقه موضوع کیفر خواست صدرالاشاره با توجه به محتویات پرونده وتحقیقات صورت گرفته واظهارات مشارالیهم واظهار بی‌اطلاع بودن از سرقتی بودن اموال و با توجه به اظهارات ج. م که بیان داشته نامبردگان از سرقتی بودن اموال اطلاع نداشته‌اند واگر اطلاع داشتند نمی‌خریدند، بزه انتسابی به مشارالیهم از نظر دادگاه محرز نیست؛ چرا که یکی از ارکان تحقق بزه مذکور، علم واطلاع خریداران وقبول کنندگان وتحصیل کنندگان اموال مسروقه از سرقتی بودن اموال محصله می‌باشد ومشارالیهم همگی اظهار بی اطلاعی از سرقتی بودن اموال خریداری‌شده نموده‌اند که برابر محتویات پرونده این اظهارات مشارالیهم مقرون به واقع تشخیص داده می‌شود زیرابه صرف اینکه فردی مالی را بدون فاکتور خریداری کند، نمی‌توان علم وی به سرقتی بودن مال خریداری‌شده را احراز کرد، مضاف براینکه برابر محتویات پرونده بنظر می‌رسد مشارالیهم مورد فریب وضعیت ظاهری وسن متهم صدرالاشاره قرارگرفته‌اند. دادگاه بنا به مراتب مذکور و ت. ا به حاکمیت اصل برائت وبه لحاظ فقد دلیل کافی در احراز بزه، با استناد به بند الف ماده ۱۷۷ قانون آئین دادرسی کیفری مصوب ۱۳۷۸ حکم به برائت متهمان مذکورصادر واعلام می‌دارد. رای صادره حضوری وظرف بیست روز از تاریخ ابلاغ قابل اعتراض در محاکم محترم تجدید نظر استان تهران می‌باشد. 
. 
رئیس شعبه ۱۰۲ دادگاه عمومی جزایی شهریار-امیر سربازیان. رأی دادگاه تجدیدنظر استان. در خصوص تجدیدنظر خواهی آقای ج. م. نسبت به دادنامه شماره ۹۳۰۹۹۷۲۶۴۱۲۰۰۵۸۱ مورخ ۹۳ / ۷ / ۱۲ صادره از سوی شعبه ۱۰۲ دادگاه عمومی جزایی شهریار با توجه به شکایت اولیه شکات و گزارش مامورین و نحوه ربایش و سرقت و اقاریر متهم در دادسرا و نزد محکمه و نظر به اینکه دادنامه مذکور از حیث رسیدگی، رعایت تشریفات دادرسی و تطبیق موضوع با مقررات وفق موازین قانونی صادر شده است و تجدیدنظر خواهی واصله با هیچیک از شقوق ماده ۴۳۴ قانون آئین دادرسی در امور کیفری انطباق ندارد و ایراد و اعتراض موجه و مستدلی نیز که موجبات فسخ آن را فراهم نماید ارائه نشده است، ضمن رد تجدیدنظر خواهی واصله، وفق بند الف ماده ۴۵۵ قانون مذکور، دادنامه بدوی صادره تایید و استوار می‌گردد. رای صادره حضوری و قطعی می‌باشد. 
. 
شعبه ۳۶ دادگاه تجدیدنظر استان تهران - رئیس و مستشار
. 
سیداحمد زرگر - عباسعلی حوزان
. 
. 
<#>
. رأی دادگاه بدوی. در خصوص شکایت الف. ع. علیه الف. ر دائر بر قتل عمدی آقای‌ی. ع.، دادگاه با توجه به اینکه پزشکی قانونی علت فوت را عارضه حاد قلبی تعیین نموده و ادله کافی بر توجه اتهام به متهم وجود ندارد. فلذا با توجه به مجموع اوراق و محتویات پرونده و لحاظ مراتب توصیفی و نظر بر حاکمیت اصل برائت، مستندا به ماده ۲۶۵ قانون آیین دادرسی کیفری مصوب ۱۳۹۲ قرار منع تعقیب نامبرده صادر و اعلام می‌گردد. این رأی حضوری تلقی و ظرف مدت ۲۰ روز از تاریخ ابلاغ قابل اعتراض و رسیدگی در دادگاه‌های تجدیدنظر استان تهران است. 
. 
رئیس شعبه ۱۰۳ دادگاه عمومی کهریزک- شهاب آریان. رأی دادگاه تجدیدنظر استان. درخصوص تجدیدنظرخواهی خانم الف. ع. نسبت به دادنامه شماره ۹۴۰۵۳۴ مورخ ۹۴ / ۳ / ۲۷ صادره ازشعبه ۱۰۳ دادگاه عمومی بخش کهریزک نظربه اینکه موضوع شکایت قتل عمدی همسرش مرحوم‌ی. ع. و متهم مورد نظر وی خانم الف. ر بوده لذا صرف نظرازصحت وسقم قضیه اولا: بزه انتسابی به متهم مشمول ماده ۳۰۲ قانون آئین دادرسی کیفری مصوب ۱۳۹۲ بوده ووفق ماده ۳۳۷ قانون مذکوررئیس یادادرس دادگاه بخش به جانشینی ازبازپرس وتحت نظارت وتعلیمات دادستان شهرستان مربوط (تهران) به پرونده رسیدگی نموده وقانونابایستی قرارصادره به تایید دادستان تهران رسانده شود ثانیا: وفق ماده ۴۲۸ قانون مذکورآراء صادره درباره جرائم موضوع ماده ۳۰۲ قابل فرجامخواهی دردیوانعالی کشوراست لذا مقرراست دفترپرونده ازآمارکسر وبه دادگاه صادرکننده اعاده شده تابدوا قرارصادره جهت اقدام قانونی بنظر دادستان عمومی وانقلاب تهران رسانده شده ودرصورت تایید دادستان جهت رسیدگی به فرجام‌خواهی معترض (فرجامخواه) به دیوانعالی کشورارسال گردد. 
. 
شعبه ۳۱ دادگاه تجدیدنظر استان تهران-رئیس و مستشار
. 
حمزه شریعتی - محمد حسن شیخی پور
. 
. 
<#>
. رأی دادگاه بدوی. درخصوص اتهام آقای س. م. ر. ۳۴ ساله، ایرانی، باسواد، متاهل، ایرانی، فاقدسابقه محکومیت کیفری دائربر ۱ -عرضه محصولات دخانی درپیشخوان وعدم جمع‌آوری آن ازمعرض دیدمستقیم مشتری ۲ -توزیع فراورده‌های دخانی بدون اخذمجوزازاداره بازرگانی ۳ -عرضه وفروش بسته‌های بازشده فراورده‌های دخانی موضوع شکایت شبکه بهداشت ودرمان شهرستان بهارستان؛ دادگاه باعنایت به شکایت اداره شاکی، گزارش بازدید کارشناس بهداشت محیط و بازدید مجدد بعد از اتمام مهلت وتعیین شده دراخطاریه بهداشتی ومکاتبه صورت گرفته ازسوی شبکه بهداشت ودرمان بهارستان باصنف خواربارفروشان شهرستان جهت اطلاع‌رسانی موارد و مصادیق جرائم به اعضای صنف، اظهارات ودفاعیات بلاوجه متهم وسایرقرائن وامارات موجود درپرونده ارتکاب بزه‌های مزبور ازناحیه مشارالیه محرزومسلم بوده به استنادمواد ۳ و ۷ و ۱۹ و ۱۱ و ۱۲ وبند ب ماده ۱۳ وتبصره ۱ ماده ۱۳ و ۱۶ قانون جامع کنترل ومبارزه ملی بادخانیات مصوب ۱۳۸۵ نامبرده رابه پرداخت دویست وپانزده هزارتومان ازباب توزیع فراورده‌های دخانی بدون اخذمجوزازاداره بازرگانی وپرداخت دومیلیون و صدو پنجاه هزارریال (معادل دویست وپانزده هزار تومان) ازباب عرضه محصولات دخانی درپیشخوان وعدم جمع‌آوری آن ازمعرض دیدمستقیم مشتری وپرداخت بیست ودوهزارتومان جزای نقدی ازبابت عرضه وفروش بسته‌های بازشده فراورده‌های دخانی درحق صندوق دولت محکوم واعلام می‌نماید. رای صادره حضوری وظرف ۲۰ روزازتاریخ ابلاغ قابل تجدیدنظرخواهی درمحاکم محترم تجدیدنظراستان تهران می‌باشد. 
. 
دادرس شعبه ۱۰۵ دادگاه کیفری ۲ بهارستان- حسین عرب می‌ستانی. رأی دادگاه تجدیدنظر استان. درخصوص تجدید نظر خواهی آقای س. م. ر. نسبت به دادنامه شماره ۵۰۰۴۸۰ مورخ ۱۳۹۴ / ۰۶ / ۳۱ صادر شده از شعبه ۱۰۵ دادگاه کیفری دو بهارستان که به موجب آن به اتهام عرضه محصولات دخانی در پیشخوان، توزیع فراورده‌های دخانی بدون اخذ مجوز از اداره بازرگانی و عرضه فروش بسته‌های باز شده فراورده‌های دخانی موضوع گزارش شبکه بهداشت و درمان شهرستان بهارستان، به پرداخت جزای نقدی در حق دولت محکوم گردیده است، با توجه به محتویات پرونده، نظر به اینکه ایراد و اشکالی بر دادنامه وارد نیست و موافق موازین قانونی اصداریافته و اینکه اعتراض موثری که نقض دادنامه را ایجاب نماید بعمل نیافته است دادگاه با رد تجدید نظر خواهی، مستندا " به مفهوم بند ث ماده ۴۵۰ و وحدت ملاک از بند الف ماده ۴۵۵ قانون آئین دادرسی کیفری، دادنامه تجدید نظر خواسته راتائید می‌نماید. رای دادگاه قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. در خصوص شکایت آقایان ۱ - ر. ت. و ۲ - ح. ف. علیه آقای الف. ش. با وکالت آقای ع د. دائر بر فروش مال غیر بدین شرح که شکات مدعی گردیده‌اند متهم بدوا طی یک قرارداد مشارکت در ساخت در خصوص ساخت ۷ طبقه مسکونی در پلاک ثبتی ۴۹۷۶۵ قطعه یک با شاکی ردیف ۲ ساخت و ساز در ملک را به ردیف ۲ واگذار و مبالغی نیز اخذ نموده و متعاقبا بدون فسخ قرارداد قبلی با شاکی ردیف ۱ قرارداد مشارکت با همان محتوا و منطوق منعقد نموده است و هم‌چنین شکات مدعی می‌باشند متهم اساسا فاقد مالکیت بر ملکی است که آن را به مشارکت واگذار نموده است: دادگاه با بررسی اوراق و محتویات پرونده تصریح می‌دارد: اولا در خصوص واگذاری موضوع قرارداد مشارکت به غیر، قبل از فسخ قرارداد قبلی، منصرف از پذیرش یا عدم پذیرش ادعای متهم دائر بر فسخ شفاهی قرارداد قبلی با شاکی ردیف ۲، نظر به اینکه قرارداد مشارکت مذکور متضمن هیچ بند یا تبصره‌ای که متضمن انتقال عین یا منفعت ملک به سازنده باشد نیست و از این حیث اساسا مالکیت از متهم به ردیف ۲ و نیز ردیف ۱ منتقل نشده است تا معامله معارض با آن مشمول حمایت‌های قانونی راجع به انتقال مال غیر قرار گیرد و هم‌چنین با منطوق و مفهوم سایر مقررات جزائی نیز منطبق نیست و انعقاد قرارداد کاری معارض با وصف موجود جنبه کیفری ندارد و متهم مقر و معترف به مدیونیت نسبت به شاکی ردیف ۲ شده است که مستوجب مطالبه حقوقی است ثانیا در خصوص عدم مالکیت متهم بر ملک مورد ادعای شکات صرف‌نظر از استدلالات فوق اساسا قرارداد مشارکت با ذکر و تعیین این نکته که متهم در حال اخذ سند از طریق کمیسیون ماده ۱۴۷ (سابق) قانون ثبت می‌باشد، منعقد گردیده که متهم در واقع نیز متقاضی اخذ سند از طریق کمیسیون مربوطه در ثبت است و هنوز پرونده تقاضای وی در هیئت مربوطه مطرح نشده است و بر فرض طرح و رد آن توسط کمیسیون نیز، این امر ملازمه‌ای با مستحق للغیر بودن نداشته و در فرض چنین استدلالی نیز چون قرارداد ثانوی با شکات فاقد اسباب انتقال عین یا منفعت است معامله معارض تلقی نمی‌شود و علاوه بر آن شکات با علم به طرح پرونده در کمیسیون ثبت که اخذ سند در آن ممکن الحصو است اقدام به مشارکت نموده و از این حیث بزه دیده محسوب نمی‌گردند تا مشمول حمایت‌های قانونی کیفری قرار گیرند و وفق مفاد قرارداد منحصرا از حقوق ناشی از تخلف قراردادی بهره‌مند خواهند شد و بنا علی‌هذا بزهی به متهم منتسب نیست و دادگاه نتوانسته با دلیل موجهی دائر بر مجرمیت وی همراه گردد، لذا مستندا به ماده ۴ قانون آ. د. ک و اصل ۳۷ قانون اساسی حکم به برائت متهم از اتهام انتسابی را صادر و اعلام می‌نماید. رای صادره حضوری و ظرف ۲۰ روز قابل اعتراض در محاکم تجدیدنظر استان تهران می‌باشد. 
. 
دادرس شعبه ۱۰۷۶ دادگاه کیفری ۲ مجتمع قضائی شهید مدرس- علیرضا قاسمی ساغند. رأی دادگاه تجدیدنظر استان. در خصوص تجدیدنظرخواهی ر. ت. با وکالت وکیل دادگستری د. ز. م. نسبت به دادنامه شماره ۳۰۲ مورخ ۹۴ / ۴ / ۲۰ صادره از شعبه ۱۰۷۶ دادگاه کیفری ۲ تهران مبنی بر صدور رای بر برائت متهم الف. ش. بابت اتهام فروش مال غیر اصداریافته با توجه به لایحه تقدیمی و استماع اظهارات طرفین در جلسه این دادگاه با توجه به محتویات و مندرجات موجود در پرونده و با بررسی لایحه تجدیدنظرخواهی تقدیمی نظر به اینکه دادنامه بر اساس موازین و مقررات قانونی اصداریافته است دراین مرحله از رسیدگی نیز دلیل و مستندی که امکان نقض و فروپاشی ارکان اساسی دادنامه مورد اعتراض را فراهم نماید ارائه نگردیده است لذا با توجه به مفهوم بند ث ماده ۴۵۰ قانون آئین دادرسی کیفری و وحدت ملاک ازبند الف ماده ۴۵۵ همان قانون ضمن رد اعتراض دادنامه تجدیدنظرخواسته عینا تائید می‌گردد این رای قطعی است. 
. 
شعبه ۱۹ دادگاه تجدیدنظر استان تهران - مستشار و مستشار
. 
علیرضا عرب - محمد کریم ایرانی
. 
. 
<#>
. رأی دادگاه بدوی. به موجب کیفرخواست صادره از دادسرای ناحیه ۱۴ تهران آقای م. ک. س. مجهول‌المکان متهم است به ۱. توهین ۲. افترا، لذا دادگاه توجها به شکایت شاکی، گواهی گواهان، مفاد کیفرخواست صادره و عدم حضور متهم در دادسرا و دادگاه جهت دفاع از خویش و نظر به اینکه بزه افترا به شرح منعکس در پرونده مبنی بر اینکه متهم شاکی را کلاهبردار خطاب کرده است به لحاظ اینکه صراحتا بزه کلاهبرداری خاصی را به وی نسبت نداده است توهین تلقی می‌گردد دادگاه بزه توهین را محرز و مسلم تشخیص و مستندا به ماده ۶۰۸ قانون مجازات اسلامی مصوب ۷۵ متهم موصوف را به پرداخت مبلغ یک‌میلیون ریال جزای نقدی محکوم می‌نماید لکن دادگاه نظر به مراتب فوق‌الذکر تحقق بزه افترا را محرز ندانسته و با مرعی داشتن اصل مسلم برائت مستندا به ماده ۴ قانون آئین دادرسی کیفری رای بر برائت نامبرده صادر می‌نماید. رای محکومیت صادره غیابی و ظرف ۲۰ روز پس از ابلاغ واقعی قابل واخواهی در این دادگاه و سپس ظرف ۲۰ روز قابل تجدید نظرخواهی در محاکم محترم تجدید نظر تهران و رای برائت صادره ظرف ۲۰ روز پس از ابلاغ قابل تجدید نظرخواهی در محاکم محترم تجدید نظر تهران می‌باشد. 
. 
رئیس شعبه ۱۱۲۴ دادگاه کیفری ۲ تهران - سیدرضا ملجاء. رأی دادگاه تجدیدنظر استان. در خصوص تجدیدنظرخواهی آقای م. ز. الف. ب. نسبت به قسمتی از دادنامه شماره ۵۰۱۱۲۵ - ۹۴ مورخ ۹۴ / ۱۰ / ۲۷ در پرونده کلاسه ۵۰۰۳۳۵ - ۹۴ صادره از شعبه ۱۱۲۴ دادگاه کیفری ۲ تهران که به موجب آن برائت تجدیدنظر خوانده آقای م. ک. س از اتهام افتراء صادر شده است نظر به اینکه در این مرحله از رسیدگی اعتراض موجه و موثری که موجب فسخ و گسیختن دادنامه معترض عنه را فراهم نماید اقامه نکرده است و اعتراض واصله قابل انطباق با هیچیک از شقوق چهارگانه ماده ۴۳۴ قانون آئین دادرسی کیفری نیست و از حیث رعایت اصول و قواعد دادرسی نیز اشکال عمده‌ای ملاحظه نمی‌شود لذا ضمن رد اعتراض تجددینظر خواه در این قسمت از دادنامه تجدیدنظر خواسته را تائید و استوار می‌نماید. این رای حضوری و قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​گودرز زمانی - علی‌نقی یوسف وند
. 
. 
<#>
. رأی دادگاه بدوی. درخصوص اتهام م. ش. شغل آزاده ۲۴ ساله مبنی بربی احتیاطی درامررانندگی منجربه فوت مرحومه ک. ن. خ. ح. ح. به شرح مضبوط ومنعکس درپرونده لذانظربه شکایت اولیاء دم گزارش مرجع انتظامی گواهی فوت صادره گزارش معاینه جسد کیفرخواست صادره اقرارصریح ومقرون به واقع متهم دردادگاه وسایرقرائن وامارات موجود ومنعکس درپرونده بزه انتسابی به مشارالیه محرزومسلم تشخیص مستندا به ماده ۴۸۸ قانون مجازات اسلامی وماده ۷۱۴ ازکتاب پنجم (تعزیرات) قانون مجازات اسلامی متهم رابه پرداخت نصف دیه کامله مرد مسلمان درحق اولیاء دم و تحمل دوسال حبس تعزیری بااحتساب ایام بازداشت قبلی محکوم می‌نماید لیکن محکومیت حبس مشارالیه رانیزبه استناد بند الف ماده ۳۷ وبند ث ماده ۳۸ قانون مجازات اسلامی به شش ماه حبس تقلیل و تخفیف می‌نماید مستندا به تبصره دوم ماده ۴ قانون بیمه اجباری مسئوولیت مدنی دارندگان وسایط نقلیه موتوری معادل تفاوت دیه متوفی تاسقف دیه کامله ازصندوق تامین خسارتهای بدنی حسب بیمه‌نامه متهم پرداخت گردد رای صادره حضری ظرف بیست روزپس ازابلاغ قابل اعتراض درمحاکم تجدیدنظراستان تهران می‌باشد. 
. 
رئیس شعبه ۱۰۳ دادگاه کیفری ۲ دادگستری قرچک- محمدرضا زونیا. رأی دادگاه تجدیدنظر استان. در خصوص تجدیدنظرخواهی ۱ - م. ش. ۲ - ل. س به نمایندگی از صندوق تأمین خسارتهای بدنی نسبت به دادنامه شماره ۳۴۹ مورخ ۹۴ / ۰۴ / ۱۵ صادره از شعبه ۱۰۳ دادگاه کیفری ۲ قرچک مبنی بر صدور رأی بر محکومیت م. ش. بابت اتهام بی‌احتیاطی در امر رانندگی منجربه فوت مرحومه ک. ن. خ. ح. ح. که متهم را به پرداخت نصف دیه کامله مرد مسلمان در حق اولیاء دم و تحمل دو سال حبس تعزیری با احتساب ایام بازداشت قبلی محکوم و در راستای مواد ۳۷ و ۳۸ قانون مجازات اسلامی به شش ماه حبس تقلیل و تخفیف یافته و معادل تفاوت دیه متوفی تا سقف دیه کامله را به استناد تبصره دوم ماده ۴ قانون بیمه اجباری را صندوق تأمین خسارتهای بدنی حسب بیمه‌نامه متهم پرداخت گردد، صادر گردیده با توجه به تجدیدنظرخواهی ردیف اول به استناد مواد ۳۷ و ۳۸ و ۶۴ به بعد قانون مجازات اسلامی و رأی وحدت رویه ۷۴۶ - ۱۳۹۴ / ۱۰ / ۲۹ حبس مندرج در دادنامه به ده میلیون ریال جزای نقدی تخفیف و تبدیل گردیده و در خصوص تجدیدنظرخواهی ردیف دوم در اجرای تبصره دوم ماده ۴ مرقوم با حذف عبارت صندوق تأمین خسارتهای بدنی از دادنامه صدالذکر با توجه به محتویات و مندرجات موجود در پرونده و با بررسی لایحه تجدیدنظرخواهی تقدیمی نظر به اینکه دادنامه بر اساس موازین و مقررات قانونی اصداریافته است دراین مرحله از رسیدگی نیز دلیل و مستندی که امکان نقض و فروپاشی ارکان اساسی دادنامه مورد اعتراض را فراهم نماید ارائه نگردیده است لذا با توجه به مفهوم بند ث ماده ۴۵۰ قانون آئین دادرسی کیفری و وحدت ملاک ازبند الف ماده ۴۵۵ همان قانون ضمن رد اعتراض دادنامه تجدیدنظرخواسته عینا تائید می‌گردد این رای قطعی است. 
. 
شعبه ۱۹ دادگاه تجدیدنظر استان تهران - مستشار و مستشار
. 
علیرضا عرب - محمدکریم ایرانی
. 
. 
<#>
. رأی دادگاه بدوی. در خصوص اتهام آقای ح. ک. آزاد به لحاظ صدور قرار قبولی کفالت دایر بر دریافت شناسنامه مکرر برای مولی علیه خود با عنایت به محتویات پرونده از جمله پاسخ استعلام به عمل آمده از ادراه ثبت احوال و اظهارات و دفاعیات متهم و اظهارات خانم م. ح. م. و وکیل ایشان و گواهان معرفی‌شده و با عنایت به موارد ذکر شده در ماده ۶۴ قانون آیین دادرسی دادگاه‌های عمومی و انقلاب در امور کیفری از جهات قانون شروع به تعقیب و توجها به اینکه جرم انتسابی از جرایم قابل گذشت نبوده و در نهایت منتهی به صدور کیفر خواست از طرف دادستان گردیده است و این امر بر اساس ماده ۳۳۵ قانون مذکور از موارد شروع به رسیدگی در دادگاه می‌باشد دادگاه ارتکاب بزه انتسابی از درجه شش از سوی متهم را محرز دانسته لذا به استناد بند ب ماده ۲ قانون تخلفات جرایم و مجازاتهای مربوط به اسناد سجلی و شناسنامه و مواد ۱۹ و ۲۱۵ از قانون مجازات اسلامی مصوب ۱۳۹۲ متهم را به پرداخت مبلغ دویست هزار ریال جزای نقدی در حق صندوق دولت محکوم می‌نماید همچنین مقرر است شناسنامه‌های مکرر اخذ شده و شناسنامه‌های اصلی از طریق واحد اجرای احکام از طرفین اخذ در جهت اقذام مقتضی و تحویل شناسنامه صحیح به صاحب آن به اداره ثبت احوال ارسال گردد رای صادره حضوری محسوب و در مهلت بیست روز پس از تاریخ ابلاغ قابل تجدید نظر خواهی و رسیدگی در محاکم تجدید نظر استان تهران می‌باشد. 
. 
رئیس شعبه ۱۰۰۸ دادگاه کیفری دو تهران -محمد تقیان. رأی دادگاه تجدیدنظر استان. در خصوص تجدیدنظرخواهی آقای ح. ک. نسبت به دادنامه شماره ۸۰۰۴۳۳ - ۹۵ مورخ ۹۵ / ۳ / ۲۵ در پرونده کلاسه ۴۰۰۵۲۸ - ۹۴ صادره از شعبه ۱۰۰۸ دادگاه کیفری دو تهران که به موجب آن تجدیدنظر خواه به اتهام دریافت شناسنامه مکرر برای مولی علیه خود موضوع شکایت خانم ه. ه. به وکالت از خانم م. ح. م. و با احراز بزهکاری و به استناد مواد قانونی علاوه بر تحویل اسناد سجلی اصلی و مکرر به اداره ثبت احوال، به پرداخت دویست هزار ریال جزای نقدی درحق دولت محکوم‌شده است نظر به اینکه تجدیدنظر خواه در محدوده تجدیدنظر خواهی ایراد و دفاع موثری که از جهات شکلی و یا ماهیتی مندرج در ماده ۴۳۴ قانون آئین دادرسی کیفری باشد، اقامه ننموده و از نظر این دادگاه ایضا " دادنامه تجدیدنظر خواسته منطبق با موازین قانونی و دلائل موجود در پرونده اصدار یافته و ایرادی که موجب نقض باشد، مشهود نیست الا اینکه سند سجلی مکرر تحویل ثبت احوال گردد و در نهایت باستناد ماده ۴۵۷ قانون آئین دادرسی کیفری، ضمن رد تجدیدنظر خواهی تجدیدنظر خواه دادنامه تجدیدنظر خواسته را با اصلاح مذکور تائید و ابرام می‌نماید رای صادره حضوری و قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه بدوی. در خصوص اتهام آقای ق. خ. الف. دایر بر تصرف عدوانی اراضی ملی به میزان هزار و سیصد و چهارده و نیم متر مربع موضوع کیفر خواست به شماره ۲۳ مورخ ۱۳۹۵ / ۰۱ / ۲۹ دادسرای عمومی و انقلاب شهرستان فیروزکوه، این دادگاه با عنایت به شکایت سازمان منابع طبیعی و نظریه ابرازی کارشناس وگزارش مرجع انتظامی و دفاعیات بلاوجه متهم بزهکاری وی را محرز دانسته و مستندا به ماده ۶۹۰ از قانون مجازات اسلامی مصوب ۷۵ و با رعایت و بند ث ماده ۳۸ و مواد ۱۹ و ۳۷ و ۱۳۴ قانون مرقوم مصوب ۹۲ و بند ۲ ماده ۳ قانون نحوه وصول برخی از درآمدهای دولت و مصرف آن در موارد معین با توجه به حسن سابقه و اظهار ندامت حکم به محکومیت نامبرده به پرداخت پنج میلیون ریال جزای نقدی صادر و اعلام می‌گردد و امادر خصوص شکایت شاکی علیه نامبرده، دائر برتخریب عمدی این دادگاه با توجه به محتویات پرونده اظهارات طرفین تخریب مقدمه تصرف بوده است علیهذا به جهت فقدان ادله اثباتی اتهامی را متوجه مشتکی عنه ندانسته مستندا به اصل ۳۷ قانون اساسی جمهوری اسلامی ایران و ماده ۴ قانون آیین دادرسی کیفری مصوب ۰۴ / ۱۲ / ۱۳۹۲ حکم به برائت ایشان صادر و اعلام می‌دارد رای صادره حضوری و ظرف مهلت بیست روز پس از ابلاغ قابل تجدید نظر در محاکم تجدید نظر استان تهران خواهد بود. 
. 
رئیس شعبه ۱۰۱ کیفری ۲ دادگستری شهرستان فیروزکوه - رمضان عبدی. رأی دادگاه تجدیدنظر استان. در خصوص تجدیدنظرخواهی ق. خ. الف. به طرفیت اداره منابع طبیعی فیروزکوه نسبت به دادنامه شماره ۴۰۰۳۸۲ مورخ ۹۵ / ۳ / ۲۲ صادره از شعبه ۱۰۱ دادگاه کیفری دو فیروزکوه مشعر بر محکومیت تجدیدنظرخواه به پنج میلیون ریال جزای نقدی به اتهام تصرف عدوانی اراضی ملی می‌باشد با توجه به محتویات پرونده و مفاد لایحه تجدیدنظرخواهی نظر به اینکه بزه منتسبه حسب اوراق و مندرجات پرونده و دلایل منعکس در رای محرز بوده و ایراد و اعتراض موجه و موثری که موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - فرشید شرفی
. 
. 
<#>
. رأی دادگاه بدوی. در خصوص اتهام ۱. م. الف. دارای سوء سابقه کیفری مواد مبنی بر بیست فقره سرقت از داخل خودرو ۲. م. و. … مبنی بر مشارکت در بیست فقره سرقت ۳. الف. ق. س مبنی بر خرید اموال مسروقه موضوع شکایت ۱. م. م. خ. ۲. ف. ح. پ. ۳. ح. ر ۴. م. ح. ع. ۵. ف. ص. ۶. م. خ. ۷. غ. گ. ۸. ف. د. ۹. م. س. ن. ۱۰. ک. الف. ۱۱. س. ش. ۱۲. ش. ش. ۱۳. ح. ب. ۱۴. م. غ. ۱۵. ع. خ. ۱۶. ح. ز. ۱۷. ع. م. ۱۸. ز. ی. پ. ۱۹. ک. الف. ۲۰. ط. ی. دادگاه با توجه به اقاریر صریح متهمین و کشف قسمتی از اموال مسروقه از تصرف متهم ردیف اول و ملاحظه وضعیت سوء اجتماعی ایشان و نظر به این‌که متهم ردیف سوم با علم به وضعیت سوءمتهم ردیف اول و عدم رویت مدارک مالکیت اموال مسروقه که عرفا «در خرید اجناس الکتریکی رویت مدارک دال بر مالکیت ضرورت دارد و النهایه علم وی به مسروقه بودن اموال خریداری‌شده برای وی حاصل بوده اتهامات انتسابی را محرز دانسته و مستندا» به مواد ۶۵۶ و ۱۹ و ۶۶۲ قانون مجازات اسلامی هر یک از متهمین ردیف اول و دوم را به تحمل سه سال حبس و ۷۴ ضربه شلاق تعزیری و مسترد نمودن اموال مسروقه به شرح مندرج در قرار مجرمیت و متهم ردیف سوم را به تحمل هفت ماه حبس و بیست ضربه شلاق تعزیری محکوم می‌نماید. رای صادره نسبت به متهمین ردیف اول و سوم حضوری ظرف بیست روز پس از ابلاغ قابل تجدیدنظرخواهی در محاکم تجدیدنظر استان تهران و نسبت به متهم دوم غیابی و ظرف ده روز پس از ابلاغ قابل وا خواهی در همین شعبه می‌باشد. 
. 
رسول منوچهری نجف آبادی رییس شعبه ۱۱۷۳ دادگاه عمومی تهران. رأی دادگاه تجدیدنظر استان. در این پرونده آقای الف. ق. با وکالت بعدی خانم‌ها م. ع. و م. س نسبت به دادنامه شماره ۳۵۳ مورخ ۱۳۹۳ / ۳ / ۳۰ شعبه محترم ۱۱۷۳ دادگاه (عمومی جزایی سابق) کیفری دو تهران تجدیدنظرخواهی کرده است برابر آن حکم وی به اتهام خرید مال مسروقه به تحمل هفت ماه حبس و بیست ضربه شلاق تعزیری حسب شکایت منسوب به بیست نفر به شرح مقرر در دادنامه تجدیدنظرخواسته محکومیت یافته است نظر به اینکه با تعیین مجال دادرسی و بررسی دیگر بار قضیه در این مرجع و قبل از اظهارنظر نهایی معترض گذشت و رضایت عمده شکات به اسامی آقایان ۱ - ع. خ. ۲ - غ. گ. چ. ۳ - ک. الف. ۴ - ف. ص. ۵ - ف. ح. پ. ۶ - ح. ر. ۷ -ع. م. ۸ - ح. ز. ۹ - ف. د. ۱۰ - ش. ش. ۱۱ - م. غ. ۱۲ - س. ی. ۱۳ - م. خ. و خانم م. س. ن. را تحصیل نموده است از طرفی به رغم اعلام وکیل محترم به عدم اطلاع متهم از مسروقه بودن اموال قبلا متهم خود به دفعات از جمله اوراق ۶۲ - ۶۳ - ۶۴ - ۶۵ - ۸۳ -و ۸۴ به اطلاع از سرقتی بودن آن اذعان و متهم اصلی هم به فروش و هماهنگی با متهم در پرونده محاکماتی اقرار کرده است بنابراین دادگاه اولا استدلال و مبانی دادنامه تجدیدنظرخواسته را از حیث انطباق با موازین و تعیین کیفر قانونی بزه ارتکابی متهم مغایر با مقررات ندانسته و اعتراض منسوب به متهم را نیز در این خصوص رد النهایه با عنایت به اعلام فقدان سابقه کیفری متهم و شرایط سرپرستی او و تلاش وی در جبران ضرر و زیان ناشی از جرم نامبرده را مستوجب تخفیف تشخیص و با لحاظ بندهای الف ف ث، و ج ماده ۳۷ قانون مجازات اسلامی و رعایت ماده ۴۵۹ قانون آیین دادرسی کیفری فقط مجازات حبس مورد حکم را به جزای نقدی به مبلغ بیست میلیون ریال تبدیل و تعیین و در نتیجه به استناد بند الف از ماده ۴۵۵ قانون اخیرالذکر رأی بدوی را تأیید و استوار می‌نماید. این رأی قطعی است
. 
رئیس و مستشار شعبه ۴۹ دادگاه تجدیدنظر استان تهران
. 
علیرضا صداقتی - سیدصادق نبوی لاریمی
. 
. 
<#>
. رأی دادگاه بدوی. حسب کیفرخواست صادره از دادسرای عمومی و انقلاب ناحیه ۱۲ تهران خانم پ. ز متهم است به عدم رعایت نظامات دولتی در محیط کار منجر به ایراد صدمه بدنی غیرعمدی نسبت به خانم م. ش. به میزان ۷۰ درصد تقصیر دادگاه با توجه به شکایت خانم م. ش. و گواهی‌های پزشکی قانونی شاکی و گزارش مرجع انتظامی و اظهار نظر هیات سه نفره کارشناسان رسمی دادگستری که مصون از اعتراض باقیمانده و متهم پرونده بعنوان کارفرمای تهیه غذای … بعلت عدم نظارت موثر بر نحوه عملکرد کارگر حادثه‌دیده و عدم آموزش مناسب و عدم استفاده از سینی حفاظتی استاندارد در چرخ‌گوشت به میزان ۷۰ درصد مقصر حادثه شناخته‌شده و شاکی پرونده (کارگرحادثه دیده) نیز بعلت بی‌احتیاطی و بی دقتی و سهل‌انگاری در هنگام کار با دستگاه چرخ‌گوشت به میزان ۳۰ درصد مقصر بوده علی ایحال با عنایت به تحقیقات محلی بعمل آمده از ناحیه مرجع انتظامی و عدم حضور متهم در جلسه مقرر دادگاه و عدم ارسال لایحه دفاعیه علیرغم ابلاغ واقعی احضاریه به وی با مدنظر داشتن سایر قرائن و امارات موجود در پرونده بزه انتسابی به متهم برای دادگاه محرز ومسجل گردید مستندا به مواد ۱۴۵ و ۴۴۸ و ۴۴۹ و ۴۵۰ و ۴۵۲ و ۴۶۲ و ۴۸۸ بند ب و ۴۹۲ و ۵۴۹ و ۵۵۹ و ۶۴۱ و ۶۴۲ و ۵۶۹ قانون مجازات اسلامی مصوب ۱۳۹۲ و ماده ۱۷۶ قانون کار با رعایت مواد ۱۹ و ۶۶ و ۷۰ و ۸۳ بند ب و ۸۶ بند ب قانون مجازات اسلامی مصوب ۱۳۹۲ متهم را بپرداخت مبلغ ۹۰۰۰۰۰۰ ریال جزای نقدی بدل از ۹۱ روز حبس تعزیری درجه ۷ محکوم می‌نماید و از حیث صدمات وارده به شاکی طبق گواهی‌های پزشکی قانونی متهم را در مورد دیه قطع یک دوم انتهایی بند انتهای انگشت سوم دست چپ بپرداخت یک دوم از یک سوم دیه کامل انسان و در مورد دیه شکستگی استخوان بند انتهایی انگشت دوم دست چپ که در حال حاضر بصورت مطلوب التیام یافته است به پرداخت چهار پنجم از یک پنجم از یک سی‌ام دیه کامل انسان و در مورد ارش محدودیت حرکتی خفیف در خم کردن انگشت سوم و دوم دست چپ به پرداخت چهار و نیم درصد دیه کامل انسان ظرف دوسال از تاریخ وقوع بزه مورخ ۹۳ / ۹ / ۲۳ در حق خانم م. ش. محکوم می‌نماید البته بدیهی است بجهت تقصیر ۷۰ درصدی متهم بایستی به میزان ۷۰ درصد از دیه و ارش فوق‌الذکر از متهم اخذ گردد. رای صادره غیابی و ظرف ده روز پس از ابلاغ قابل واخواهی و سپس ظرف بیست روز قابل تجدیدنظر در محاکم تجدیدنظراستان تهران می‌باشد. 
. 
رئیس شعبه ۱۰۱۸ دادگاه عمومی جزائی تهران -بهزاد کامجو
. 
. رأی دادگاه بدوی. درخصوص واخواهی خانم پ. ز نسبت به دادنامه غیابی صادره به شماره ۰۰۹۶۸ مورخ ۹۳ / ۱۰ / ۲۷ درپرونده کلاسه ۹۳۰۶۷۶ شعبه ۱۰۱۸ دادگاه کیفری ۲ تهران دادگاه بابررسی محتویات پرونده نظربه اینکه ازناحیه واخواه ایراد و اعتراض موثر و مدللی که موجبات نقض دادنامه معترض عنه رافراهم آورد بعمل نیامده است و دادنامه واخواسته وفق موزاین ومقررات قانون اصداریافته ورعایت تشریفات آئین دادرسی نیز درپرونده صورت گرفته است بناء علیهذا مستندابه ماده ۴۰۷ قانون آئین دادرسی کیفری کیفری با رد واخواهی مطروحه دادنامه معترض عنه عینا تاییدو استوار می‌گردد و درخاتمه اعلام می‌گردد و اشتباه صورت گرفته درهنگام تایپ رای معترض عنه درخصوص محکومیت متهم بپرداخت دیه در رابطه با قطع یک دوم انتهایی بند انتهای انگشت سوم دست چپ شاکی که دادگاه زمانی صدور رای بطور صحیح میزان یک دوم ازیک سی‌ام دیه کامل انسان قید نموده اما اشتباه یک دوم از یک سوم دیه کامل انسان قید نموده اما اشتباها یک دوم از یک سوم تایپ‌شده است که به جهت عدم اشتباه ازناحیه دادگاه مورد ازموارد اصلاح و تصحیح رای توسط دادگاه نمی‌باشد و دفتر این مورد را تصحیح خواهد کرد رای صادره حضوری ظرف ۲۰ روز پس ازابلاغ قابل تجدیدنظردرمحاکم تجدیدنظراستان تهران می‌باشد. 
. 
رئیس شعبه ۱۰۱۸ دادگاه کیفری ۲ تهران -بهزاد کامجو. رأی دادگاه تجدیدنظر استان. در این پرونده خانم پ. ز از دادنامه شماره ۰۱۰۹۲ مورخ ۹۲ / ۹ / ۲۵ شعبه ۱۰۱۸ دادگاه کیفری ۲ تهران که به موجب آن دادنامه غیابی شماره ۰۰۹۶۸ مورخ ۹۳ / ۱۰ / ۲۷ همان دادگاه متضمن محکومیت تجدیدنظرخواه به پرداخت دیه صدمات در حق خانم م. ش. و نه میلیون ریال جزای نقدی به لحاظ اتهام بی‌احتیاطی و عدم رعایت نظامات دولتی در محیط کار (تهیه غذای …) منتهی به صدمه بدنی و قطع یک دوم بند انگشت انتهایی انگشت سوم دست چپ خانم ش. تایید گردیده تجدیدنظرخواهی کرده است دادگاه با بررسی اوراق پرونده و لایحه تجدیدنظرخواهی ملاحظه می‌گردد در تایپ دادنامه غیابی شماره ۰۰۹۶۸ به اشتباه میزان دیه قطع بند انگشت مصدوم یک دوم از یک سوم قید گردیده در حالیکه در متن رای انشایی دادگاه به درستی میزان آن یک دوم از یک سی‌ام بوده است لیکن دادگاه بدوی در دادنامه واخواهی به شماره ۱۰۹۲ ضمن تذکر و تبین اشتباه مذکور به لحاظ آنکه اشتباه از ناحیه دفتر دادگاه بوده و نه دادگاه اصلاح آن را نیز از وظایف دفتر دادگاه اعلام نموده است در حالیکه اقتضا داشت راسا " نسبت به اصلاح آن اقدام می‌نمود زیرا پس از امضای دادنامه (متن تایپ و پاکنویس شده رای انشایی) مسئولیت اصلاح آن با دادگاه می‌باشد و دادگاه که بدون دقت در متن دادنامه آن را امضا می‌نماید نمی‌تواند مسئولیت آن را متوجه دفتر نماید و در هر حال تصحیح دادنامه از وظایف و اختیارات دادگاه می‌باشد دفتر دادگاه حق تغییر مفاد دادنامه که به امضای قاضی دادگاه رسیده است را ندارد لذا این دادگاه به استناد ماده ۴۵۷ و ۳۸۱ قانون آیین دادرسی کیفری میزان دیه قطع یک دوم انتهایی بند انگشت سوم دست چپ را به هفتاد درصد از یک دوم از یک سی‌ام اصلاح می‌نماید دادنامه تجدیدنظرخواسته در سایر قسمت‌ها بدون اشکال می‌باشد و با توجه به نظر بازرسی اداره کار و نظر هیات کارشناسان رسمی سه نفره که همگی میزان تقصیر کارفرما (تجدیدنظرخواه) را ۷۰ ٪ تعیین نموده‌اند میزان ارش نیز توسط پزشکی قانونی تعیین گردیده دادنامه تجدیدنظرخواسته از حیث احراز بزهکاری انطباق موضوع با قانون وتعیین مجازات بدون اشکال می‌باشد و به استناد بند الف ماده ۴۵۵ قانون آیین دادرسی کیفری به کیفیت مرقوم تایید می‌گردد. این رای قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. در خصوص اتهام آقای س. م. م. با وکالت آقای الف. الف. ف. دایر بر تحصیل مال از طریق نامشروع به مبلغ دویست و پنجاه میلیون ریال (که در کیفرخواست دریافت رشوه اعلام‌شده) به شرح کیفرخواست صادره از دادسرای عمومی و انقلاب ناحیه ۳۳ تهران دادگاه با عنایت به گزارش سازمان حفاظت و اطلاعات وزارت دفاع و پشتیبانی نیروهای مسلح , اقرار متهم در مرحله تحقیقات مقدماتی (برگ شماره ۸۱ و ۱۱۵ پرونده , و صورتجلسه مواجه حضوری (برگ شماره ۱۴۹ پرونده) اظهارت آقای و. ع. و سایر اوراق پرونده ارتکاب بزه موصوف محرز است از آنجا که توصیف قضایی و تعیین نوع بزه با دادگاه می‌باشد لذا به استناد ماده ۲ قانون تشدید مجازات مرتکبین ارتشاء اختلاس و کلاهبرداری متهم موصوف را به تحمل یکسال حبس تعزیری محکوم می‌نماید در خصوص رد مال با توجه به اینکه پرداخت‌کننده وجه درخواستی ننموده دادگاه با تکلیفی مواجه نمی‌باشد , همچنین در خصوص اتهام آقای و. ع. دایر بر پرداخت رشوه به شرح کیفرخواست صادره از دادسرای عمومی و انقلاب ناحیه ۳۳ تهران دادگاه با عنایت به اظهارات و دفاعیات در مرحله تحقیقات مقدماتی و اینکه پرداخت وجوه اعلامی در راستای انجام یا عدم انجام امری که مربوط وظایف یا اختیارات متهم س. م. م. باشد نبوده علیهذا بزه رشا و ارتشاء محقق نشده لذا به استناد اصل ۳۷ قانون اساسی حکم بر برائت نامبرده صادر و اعلام می‌گردد رای صادره حضوری ظرف بیست روز پس از ابلاغ قابل نجدید نظر در محاکم تجدید نظر استان تهران است. 
. 
رئیس شعبه ۱۰۴۱ دادگاه عمومی جزایی تهران- سید حجت علوی. رأی دادگاه تجدیدنظر استان. در خصوص تجدیدنظرخواهی الف. الف. ف. به وکالت از طرف س. م. م. نسبت به دادنامه شماره ۶۰۰۲۹۲ - ۹۴ / ۴ / ۹ مشعر بر محکومیت تجدیدنظرخواه به یک سال حبس به اتهام تحصیل مال نامشروع می‌باشد نظر به محتویات پرونده از آنجا که بزه انتسابی حسب محتویات پرونده محرز است و اعتراض و ایراد موجه و موثریکه موجبات نقض و بی اعتباری دادنامه معترض عنه را ایجاب کند ابراز و اقامه نشده است و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته را تایید می‌نماید رای صادره قطعی است. 
. 
شعبه ۲۰ دادگاه تجدیدنظر استان تهران - مستشار و مستشار
. 
فرشید شرفی - سیدصادق نبوی لاریمی
. 
. 
<#>
. رأی دادگاه بدوی. درخصوص اتهام متهم آقای ت. ب. دایر بر کلاهبرداری از طریق امیدوارکردن شاکیان به امورغیرواقع ونیز تحصیل وجوه آنان به روش انعقاد قراردادهای عادی فروش وپیش فروش چندین واحد آپارتمان ازیک مجتمع درحال احداث موضوع شکایت شاکیان به اسامی خانمها وآقایان ۱ - س. م. ۲ - ز. ف. ش.۳ - ف. پ. ی ۴ - م. پ. ۵ - الف. خ ۶ - ن. م. ۷ - م. خ. ۸ - الف. ب. ۹ - م. الف. ش. م. ۱۰ - ح. س. ر. دادگاه از توجه به کیفرخواست صادره از دادسرای شهرستان قرچک علیه متهم ومشروح شکایات واظهارات کلیه شاکیان پرونده درتمام مراحل مقدماتی تحقیق ورسیدگی ونیز کپی مصدق قرار دادهای عادی پیش‌فروش و فروش منعقده فی‌مابین متهم وشاکیان خصوصی وکپی چکهای مورد استناد شاکیان وجامع تحقیقات انجام‌یافته از سوی مرجع تحقیق و دفاعیات بلا وجه متهم بزهکاری وی را ثابت تشخیص دانسته فلذا مستندا به ماده ۱ از قانون تشدید مجازات مرتکبین ارتشاءواختلاس وکلاهبرداری مصوب ۱۳۶۷ وبا رعایت بحث تعدد جرم و اعمال ماده ۱۳۴ از قانون مجازات اسلامی فرد متهم را علاوه بر رد عین وجوه اخذشده از کلیه شاکیان بشرح صورتجلسه تنظیمی اخیر توسط بازرس محترم شعبه اول دادسرای شهرستان قرچک درحق شاکیان به تحمل هفت سال حبس تعزیری درجه چهار ونیز به پرداخت مبلغ شش میلیارد و چهارصد و بیست وچهار میلیون ودویست هزار ریال بعنوان جزای نقدی معادل رد معادل درحق صندوق دولت محکوم واعلام می‌گردد. رای صادره حضوری است وظرف مهلت بیست روز پس از ابلاغ قابل تجدید نظر خواهی درمحاکم محترم تجدید نظراستان تهران می‌باشد. 
. 
رئیس شعبه ۱۰۱ جزایی دادگستری قرچک- محمدرضا بیتی. رأی دادگاه تجدیدنظر استان. تجدیدنظرخواهی ت. ب. فاقد سابقه کیفری بنا به قول خودش متاهل از دادنامه شماره ۵۸ - ۹۴ / ۱ / ۲۷ صادره از شعبه ۱۰۱ دادگاه عمومی جزایی قرچک که تجدیدنظرخواه بر حسب شکایت ۱ - س. م ۲ - ز. ف ۳ - ف. پ. ی ۴ - م. پ ۵ - الف. خ. ۶ - ن. م. ۷ - م. خ. ۸ - الف. ب. ۹ - م. الف. ش. م. ۱۰ - ح. س. ر. از حیث اتهام انتقال مال غیر در حکم کلاهبرداری و صدور چک بلامحل به تحمل هفت سال حبس تعزیری درجه چهار و پرداخت مبلغ شش میلیارد و چهارصد و بیست و چهار میلیون و دویست هزار ریال در حق شکات و پرداخت معادل آن به عنوان جزای نقدی در حق صندوق دولت محکوم‌شده‌اند و رای دادگاه ابلاغ‌شده که آقای ب. طی لایحه‌ای به رای دادگاه اعتراض و تقاضای تجدیدنظرخواهی نموده که پرونده به دادگاه تجدیدنظر استان ارسال و به این شعبه ارجاع شد و با وصول سابقه و ملاحظه آن در تاریخ ۹۴ / ۵ / ۱۹ و با تهیه گزارش و تعیین وقت و دعوت طرفین برای رسیدگی بتاریخ ۹۴ / ۷ / ۱۳ و با تشکیل جلسه دادگاه که تجدیدنظرخواه از زندان اعزام‌شده بود تجدیدنظرخواندگان که اسامی آنان در صورتجلسه قید شده به دادگاه حضور پیدا کرده‌اند و از اصحاب دعوی در جلسه دادگاه تحقیق به عمل آمده و آقای ر. د. وکیل تجدیدنظرخواه طی لایحه‌ای به دفاع از موکل خود مطالبی را بیان داشته‌اند و اعلام نموده‌اند ادعا شکات فاقد وصف کیفری است و حقوقی بوده و بعضی از آنان اعلام رضایت نموده‌اند اما دادگاه پس از ختم جلسه دادگاه به روش دادرسی در دادگاه بدوی ایراد وارد نموده و برای رفع ایراد و اتخاذ تصمیم نسبت به اتهامات و ادعای بعضی از شکات به دادگاه کیفری دو اعاده که دادگاه کیفری دو قرچک بعد از انجام تحقیقاتی به موجب دادنامه شماره ۸۶۸ - ۹۴ / ۸ / ۶ نسبت به ادعای خانم ع. ه. و ق. ه. ز. قرار منع تعقیب به علت اعلام رضایت خانم ه. و فقدان سمت آقای ه. ز. صادر نموده و پرونده را برای دادگاه تجدیدنظر استان ارسال کرده است اما همچنان بر روش دادرسی ایراد وارد می‌باشد چون اتهام تجدیدنظر بر حسب شکایت خانم ن. م. و م. الف. ش. م. صدور چک بلامحل بوده که نسبت به اتهام صدور چک بلامحل اتخاذ تصمیم نگردیده است که رسیدگی در این مورد محمل قانونی ندارد و نسبت به ادعای شکات و اتهام تجدیدنظرخواه بابت انتقال مال غیر در حکم کلاهبرداری بر حسب شکایت ۱ - خانم م ۲ - ف. ش. ۳ - پ. ی ۴ - پ ۵ - خ. ۶ - م. خ. ۷ - الف. ب. ۸ - ح. س. ر. رسیدگی نموده که اتهام با توجه به زمان اعلام شکایت ۹۳ / ۷ / ۸ بوده مشمول تعدد مادی مشابه بوده اما نسبت به ادعا و اتهام یک مجازات تعیین نموده و تجدیدنظرخواه به رای اعتراض نموده‌اند که دادگاه به آن رسیدگی می‌نماید اولا بابت اتهام صدور چک بلامحل نسبت به شکایت الف و م. خروج موضوعی اعلام می‌شود ثانیا نسبت به ادعای خانم ه. و ه. ز. به علت صدور قرار منع تعقیب و عدم اعتراض این دو موجبی برای رسیدگی نمی‌باشد و اما نسبت به ادعای تعداد هشت نفر از شکات که اسامی آنان در صدرالذکر قید شده لازم است گفته شود خانم م. قطعه زمینی را برای ساخت و سرمایه گذاری و مشارکت در اختیار تجدیدنظرخواه قرار داده که تجدیدنظرخواه با اخذ پروانه ساختمانی به شماره …- ۹۲ / ۷ / ۲۸ به شماره پروانه … شهرداری قرچک اقدام به عملیات ساختمانی نموده که با خانم س. م مشارکت نماید که تجدیدنظرخواه بیان داشته ملک باقی است پروانه ساختمانی وجود دارد، سهم خانم م. به قوت خود موجود می‌باشد و انتقال مال غیر صورت نگرفته و این قسمت از ادعا وصف کیفری ندارد و خانم ز. ف در برگ ۵۷ و ۱۷۵ سابقه ادعا کرده یک واحد خانه خریداری کرده و مبلغ سی و هفت میلیون تومان پرداخت‌شده بود و از این مبلغ پانزده میلیون تومان را دریافت کرده است و مابقی یعنی به مبلغ بیست و هشت میلیون تومان طلب دارم و یک فقره چک هم از نامبرده دارم که ادعای نامبرده وصف کیفری ندارد و حقوقی فرض می‌گردد و خانم ف. پ. ی در برگ ۸۶ سابقه طی لایحه‌ای اعلام رضایت می‌کند و در برگ ۱۸۳ سابقه اعلام می‌کند یک واحد ۶۲ متری خریداری و پاسخگو نبوده و مبلغ شانزده میلیون تومان طلبکار هم باید گفت ادعای مشارالیها هم فاقد وصف کیفری به نظر می‌رسد و آقای م. پ در برگ ۱۸۲ سابقه بیان کرد قرارداد خرید فسخ شد و یک فقره چک داد که فاقد موجودی بوده می‌توان گفت ادعای نامبرده وصف کیفری ندارد می‌تواند از طریق طرح دعوی صدور چک بلامحل یا مطالبه طلب اقدام نمایند و آقای الف. خ. اعلام داشته دو واحد آپارتمان پیش‌خرید کردم و به مبلغ نود میلیون تومان پرداخت نمودم و نمی‌دانم در اختیار چه کسی است و تجدیدنظرخواه هم در این موضوع دفاع قانع‌کننده‌ای ارائه نکرده است لیکن آقای خ. در برگ ۱۸۶ سابقه اعلام می‌کند با نامبرده پرونده دیگری داریم که ادعای آقای خ. با قانون راجع به انتقال مال غیر انطباق دارد و آقای م. خ. بیان می‌دارد به مبلغ سی و نه میلیون تومان بابت خرید خانه پرداخت کرده‌ام و قولنامه دارم از خانه خبری نمی‌باشد تقاضای رسیدگی دارم (برگ ۱۸۰ سابقه) که میتوان گفت ادعای او هم با قانون راجع به انتقال مال غیر انطباق داشته و آقای الف. ب. اعلام داشته بابت خرید یک واحد خانه به صورت پیش‌خرید جمعا به مبلغ ۵۵ میلیون تومان پرداخت‌نموده‌ام و از خانه خبری نشده است و آقای ح. س. ر. در شکایت خود و برگ ۱۱۴ و ۱۸۵ سابقه اعلام داشته بابت یک واحد خانه به صورت پیش‌خرید جمعا به مبلغ چهل و یک‌میلیون و دویست هزار تومان پرداخت‌نموده‌ام و نامبرده کلاهبرداری نموده است از نامبرده به اتهام کلاهبرداری شکایت دارم که دادگاه پس از بررسی و دعوت طرفین با عنایت به تحقیقات معموله و با جمیع جهات فعل ارتکابی انتقال مال غیر در حکم کلاهبرداری نسبت به ادعای آقایان الف. خ.، م. خ.، الف. ب. و ح. س. ر. به نظر دادگاه محرز و مسلم می‌باشد گرچه تجدیدنظرخواه دارای تعدد مادی مشابه کلاهبرداری (انتقال مال غیر) بوده لیکن دادگاه بدوی نسبت به ادعای نامبردگان یک فعل تلقی نموده و مجازات فقط هفت سال حبس را تعیین نموده است فلذا دادگاه به استناد بند الف ماده ۴۵۵ و ماده ۴۵۷ قانون آیین دادرسی کیفری و با اصلاح رای در تعداد شکات و میزان جزای نقدی که به مبلغ نود میلیون تومان به عنوان رد مال در حق خ. و به مبلغ سی و نه میلیون تومان در حق خ. و به مبلغ پنجاه و پنج میلیون تومان در حق ب. و به مبلغ چهل و یک‌میلیون و دویست هزار تومان در حق س. ر. به عنوان رد مال محکوم می‌نماید و معادل جمع مبلغ مذکور به مبلغ دویست و پنجاه و دو میلیون تومان به عنوان جزای نقدی در حق دولت محکوم می‌گردد و اما بابت اتهام صدور چک بلامحل به دادگاه کیفری دو جهت رسیدگی و اتخاذ تصمیم اعاده می‌شود و نسبت به ادعای دیگر شکات خانم م، ف. ش، پ. ی، پ به علت فقدان وصف کیفری و فقدان ادله کافی در باب اتهام انتقال مال غیر و اعلام رضایت بعضی از شکات و با پذیرش اعتراض تجدیدنظرخواه نسبت به ادعای افراد اخیرالذکر و با خروج موضوعی فعل ارتکابی و عدم احراز فعل مجرمانه حکم بر برائت آقای ب. صادر و اعلام می‌گردد رای صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. در خصوص اتهام م. ج. الف. ۲۰ ساله دارای سه فقره سابقه کیفری بازداشت به لحاظ عجز از تودیع وثیقه دائر بر شروع به آدم‌ربائی و تهدید و سرقت گوشی تلفن همراه و وجه نقد و مدارک و ایجاد مزاحمت بانوان موضوع شکایت خانم م. غ وفق کیفرخواست شماره ۴۸۳۰ مورخ ۱۳۸۳ / ۱۲ / ۱۱ صادره از دادسرای عمومی و انقلاب شهرستان اسلامشهر دادگاه با عنایت به جامع اوراق و محتویات پرونده نظر به شکایت شاکیه فوق بدین توضیح که اشعار داشته در مورخ ۱۳۹۳ / ۹ / ۱۴ در ساعت ۱۷ / ۳۰ بعدازظهر از … به مقصد … به عنوان مسافر سوار یک دستگاه خودروی پژو ۴۰۵ نقره‌ای شدم که دو نفر مسافر داشت پس از پیاده شدن دو نفر مسافر، در دور برگردان به طرف … دور زده که اعتراض کردم موی سر بنده را گرفته و به قسمت پشت و صورتم مشت کوبید و می‌گفت با تو کار دارم باید با من رفیق بشوی و … با توجه به اینکه به داخل جاده … پیچید خودم را از ماشین به پایین پرت کردم و کیف پولم و گوشی موبایل و مدارکم در داخل ماشین جا ماند و توسط یک دستگاه پراید عبوری به درب منزل پدرم رساندند و از ایشان شکایت دارم و توجها به سه فقره سوابق متهم که بعضا مشابه می‌باشد و اظهارات دایی متهم و صورت‌جلسه تحقیقات محلی که حکایت از اخلاق و رفتار نامناسب متهم موصوف دارد و اظهارات شهود تعرفه شده در مرحله تحقیقات مقدماتی در دادسرا و در دادگاه که شاهد پرت شدن شاکیه از اتومبیل پژوی متهم موصوف بودند وی را در حالیکه چیزی به همراه نداشت به منزل پدرش رساندند که بیانگر واقعیت شکایت شاکی می‌باشد و دفاعیات ناموجه متهم در خصوص اینکه بعد از اینکه این خانم پیاده شد کیف وی را به بیرون پرتاب کردم در حالیکه از سیم کارت‌ها و گوشی شاکیه توسط وی و شخص دیگر به نام غ. ر. استفاده‌شده است که ظاهرا فرد اخیر نیز از وی به اتهام مشابه فوق شکایت ولکن به لحاظ اینکه محل وقوع جرم تهران بوده با قرار عدم صلاحیت به تهران ارسال گردیده است و نظر به اینکه متهم موصوف شاکیه را به عنوان مسافر سوار نموده و الفاظ رکیک و مستهجن به کار برده که موجب اذیت و آزار وی شده و شاکیه بعد از وقوف به قصد متهم که در شکایت خود نیز به صراحت به قصد تجاوز وی اشاره نموده است خود را از اتومبیل متهم که در حال حرکت بوده به بیرون پرت کرده و نجات داده است که شهود وی نیز به این امر گواهی داده‌اند و متهم نیز در اظهارات خود و مراتب فوق را به نوعی تایید نموده است و حرکات و الفاظ وی مخالف با شئون و حیثیت مجنی‌علیه شاکیه تشخیص و اینکه آسیب حیثیتی موضوعی کلی است که شامل تجاوزات جنسی و به طور کلی آنچه موجب ملکوک شدن آبروی مجنی‌علیه می‌گردد می‌باشد و توجها به مراتب بالا و سایر اوضاع و احوال منعکسه در اوراق پرونده عمل ارتکابی متهم در حد شروع به آدم‌ربایی قابلیت انطباق دارد و با احراز سایر جرایم از جمله مزاحمت بانوان و تهدید، دادگاه بزهکاری وی را در خصوص سه جرم مذکور محرز و مسلم دانسته است مستندا به مواد ۱ - ۲ - ۱۲ - ۱۴ - ۱۸ - ۱۹ - ۲۷ - ۱۲۲ - ۱۳۴ - ۶۶۹ - ۶۱۹ و تبصره ماده ۶۲۱ قانون مجازات اسلامی مصوب سال ۹۲ - ۷۵ متهم موصوف را بابت تهدید به دو سال حبس تعزیری درجه ۵ و از بابت مزاحمت بانوان به شش ماه حبس تعزیری و ۷۴ ضربه شلاق تعزیری درجه ۶ و از بابت جرم شروع به آدم‌ربایی با تحمل ۵ سال حبس تعزیری درجه ۵ با احتساب ایام بازداشت قبلی محکوم که با اعمال قاعده تعدد جرم فقط مجازات اشد قابل‌اجرا می‌باشد اگر مجازات اشد به یکی از علل قانونی تقلیل یابد یا تبدیل یا غیرقابل اجراء شود مجازات اشد بعدی اجرا می‌گردد ولکن در خصوص بزه سرقت کیف و گوشی موبایل صرف‌نظر از اینکه شاکیه اعلام داشته وی قصد سرقت نداشته و توجها به اینکه مشارالیها کیف خود را در اتومبیل وی جا گذاشته است به لحاظ عدم احراز وقوع بزه سرقت مستندا به ماده ۴ قانون آئین دادرسی کیفری رای بر برائت متهم موصوف صادر و اعلام می‌نماید. رای صادره حضوری و ظرف مهلت بیست روز از تاریخ ابلاغ قابل تجدیدنظر در دادگاه‌های تجدیدنظر استان تهران می‌باشد. 
. 
ایوب امرجی دادرس شعبه ۱۰۳ دادگاه کیفری ۲ اسلامشهر. رأی دادگاه تجدیدنظر استان. در این پرونده اقای م. ج. الف. از دادنامه شماره ۰۰۴۹۲ مورخ ۱۳۹۴ / ۵ / ۳ شعبه ۱۰۳ دادگاه کیفری دو اسلامشهر تجدیدنظرخواهی کرده است به موجب دادنامه موصوف تجدیدنظرخواه از حیث بزه تهدید به تحمل دو سال حبس و از جهت جرم مزاحمت بانوان به تحمل شش ماه حبس و ۷۴ ضربه شلاق و به لحاظ شروع به آدم‌ربایی به تحمل پنج سال حبس محکوم‌شده است دادگاه با توجه به بررسی اوراق و مستندات پرونده و تشکیل جلسه دادرسی و اعلام گذشت تجدیدنظرخوانده (شاکی خصوصی) در جلسه ۱۳۹۴ / ۱۲ / ۳ این دادگاه در ارتباط با جرم قابل گذشت تهدید به استناد مواد ۱۰۰ و ۱۰۴ قانون مجازات اسلامی و رعایت بند ب ماده ۴۵۵ قانون آئین دادرسی کیفری و بند ب ماده ۱۳ همان قانون قرار موقوفی تعقیب صادر و اعلام می‌شود و در خصوص جرایم دیگر در این مرحله ایراد و اعتراض موثر و مدللی که موجب از هم گسیختن دادنامه تجدیدنظرخواسته را ایجاب کند ابراز و ارائه نشده است درخواست تجدیدنظر در این قسمت با جهات ماده ۴۳۴ قانون آئین دادرسی کیفری انطباق ندارد لذا با لحاظ اعلام گذشت شاکی و رعایت مواد ۳۷، ۳۸ و ۷۳ قانون مجازات اسلامی و به استناد ماده ۴۵۹ قانون آئین دادرسی کیفری ضمن رد تجدیدنظرخواهی حبس جرم مزاحمت بانوان به پرداخت مبلغ ده میلیون ریال جزای نقدی به نفع صندوق دولت و شلاق آن نیز به بیست ضربه شلاق و حبس جرم شروع به آدم‌ربایی نیز به تحمل دو سال و شش ماه حبس تبدیل و تقلیل و تخفیف داده می‌شود که مطابق ماده ۱۳۴ قانون مجازات اسلامی فقط مجازات اشد جرم شروع به آدم‌ربایی (دو سال و نیم حبس) قابل‌اجرا می‌باشد و دادنامه تجدیدنظرخواسته به استناد بند الف ماده ۴۵۵ قانون آئین دادرسی کیفری با تخفیف مجازات به عمل آمده به شرح فوق تایید و استوار می‌شود این رای قطعی است. 
. 
مستشار و مستشار شعبه ۵۶ دادگاه تجدیدنظر استان تهران
. 
حسین آژیده - یوسف رمضانی
. 
. 
<#>
. رأی دادگاه بدوی. در خصوص کیفر خواست ۲۴۱۱ - ۹۳ / ۹ / ۲۶ دادسرای عمومی و انقلاب پاکدشت علیه اقای ب. الف. ر. دائر بر سرقت موضوع شکایت خانم ف. ح. ن. بدین شرح که شاکی ادعا نموده است متهم همسر سابق وی بوده است و بعد از اینکه از هم جدا شده‌اند اسباب و وسایل خانه را هم بین خود تقسیم کرده‌اند که متهم بعد از مدتی علاوه بر وسایل خود اسباب و وسایل متعلق به مشار الیها را نیز به سرقت برده است متهم در مقام دفاع در دادسرا و دادگاه عنوان نموده است که قبول دارد که وسایل را از منزل خارج نموده است ولکن ولی اموال خودش بوده است و متعلق به شاکیه نمی‌باشد و چنانچه شاکیه مدارکی دال بر تقسیم یا مالکیت اشیاء و اموال مورد اشاره دارد ارائه نماید شاکیه یک فقره مجوز حمل سلاح شکاری است که بنام مشارالیه بوده و توسط متهم به سرقت رفته است را ارائه نموده است که دادگاه با تدقیق در مندرجات پرونده نظر به شکایت شاکی و اظهارات مطلعین در مرحله تحقیقات مقدماتی و دادگاه و مفاد کیفر خواست صادره و وجود سابقه اختلاف بین طرفین به عنوان انگیزه ارتکاب جرم ملاحظه اصل و کپی مجوز اسلحه ارائه‌شده که به نام شاکیه بوده و سایر قرائن و امارات موجود در پرونده مجرمیت متهم در حد سرقت سلاح اشارت رفته برای دادگاه محرز گردیده و دادگاه رفتار ارتکابی را در حد بزه موضوع ماده ۶۶۱ قانون مجازات اسلامی ۱۳۷۵ تشخیص داده و مستندا به ماده قانونی مرقوم و ماده ۶۶۷ قانون مارالبیان حکم بر محکومیت متهم به تحمل چهار ماه حبس تعزیری و ۲۰ ضربه شلاق در محل اجرای احکام کیفری و رد مال مسروقه (اسلحه مجاز موضوع پرونده) به شاکی صادر می‌گردد و در مورد سایر اموال مورد ادعای شاکی صدرالاشاره چون تملک اموال مذکور محل اختلاف بوده و شاکیه مدعی تعلق اموال مذکور به خود و متهم نیز مدعی تعلق اموال به خودش می‌باشد و هیچکدام برای احراز و اثبات مالکیت خود و بینه‌ای برای خود ارائه ننموده‌اند و احراز ملک هر کدام از طرفین مستلزم و منوط به طرح دعوی حقوقی می‌باشد لهذا مستندا به ماده ۱۳ قانون ایین دادرسی کیفری قرار اناطه صادر می‌گردد تا ذینفع ظرف مدت یک ماه نسبت به طرح دعوی حقوقی اقدام و گواهی مربوط را اخذ و پیوست پرونده امر نماید در صورت عدم ارائه گواهی دادگاه وفق موازین قانونی در این خصوص نیز اتخاذ تصمیم می‌نماید رای صادره حضوری و ظرف مدت ۲۰ روز قابل تجدید نظر خواهی در محاکم تجدید نظر استان می‌باشد. 
. 
رییس شعبه ۱۰۲ دادگاه عمومی جزایی پاکدشت - فیروز محمدیان. رأی دادگاه تجدیدنظر استان. در خصوص تجدیدنظرخواهی آقای ب. الف. ر. نسبت به دادنامه شماره ۰۳۱۰ - ۹۴۰ مورخ ۹۴ / ۴ / ۶ صادره از شعبه ۱۰۲ دادگاه عمومی جزایی پاکدشت که به موجب آن تجدیدنظرخواه به اتهام سرقت اسلحه شکاری موضوع شکایت تجدیدنظرخوانده خانم ف. ح. ن. به چهار ماه حبس و بیست ضربه شلاق و رد مال مسروقه محکوم‌شده است دادگاه با بررسی و مداقه جامع اوراق و مستندات پرونده بخصوص اقاریر وی مبنی بر اینکه اسلحه متعلق به خودم بوده است و برده‌ام و چنانچه لازم باشد آن را به شاکیه مسترد می‌نمایم و با توجه به محتویات پرونده و مفاد لایحه تجدیدنظرخواهی نظر به اینکه بزه منتسبه حسب اوراق و مندرجات پرونده و دلایل منعکس در رای محرز بوده و ایراد و اعتراض موجه و موثریکه موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - سیدصادق نبوی لاریمی
. 
. 
<#>
. رأی دادگاه بدوی. در خصوص اتهام آقای ب. ف. غ دایر بر ترک انفاق موضوع شکایت خانم م. ف. غ. دادگاه توجها «به کیفر خواست صادره و شکایت شاکیه بشرح شکوائیه تقدیمی و اظهارات منعکس در صورتجلسه تحقیق و دادرسی و گزارش مرجع انتظامی و شهادت شهود و اقرار متهم طی صورتجلسه مورخ ۲۹ / ۰۶ / ۱۳۹۴ و دفاعیات بلاوجه نامبرده و سایر قراین و امارات موجود در پرونده بزه انتسابی را محرز و مسلم دانسته و مستندا» به ماده ۵۳ قانون حمایت خانواده مصوب ۱۳۹۱ و به لحاظ عدم سابقه کیفری متهم و با رعایت بند الف ماده ۳۷ و بند ث ماده ۳۸ قانون مجازات اسلامی نامبرده را به پرداخت مبلغ سه میلیون ریال بعنوان جزای نقدی بدل از شش ماه حبس محکوم می‌نماید رای صادره حضوری و ظرف بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
دادرس شعبه ۱۰۱ دادگاه کیفری ۲ شهرستان قدس -محمد اسماعیلیان. رأی دادگاه تجدیدنظر استان. در خصوص تجدیدنظرخواهی آقای ب. ف. غ نسبت به دادنامه شماره ۸۳۱ - ۹۴ / ۶ / ۳۱ صادره از شعبه ۲ کیفری شهرستان قدس که به موجب آن به اتهام ترک انفاق به پرداخت سه میلیون ریال جزای نقدی محکوم‌شده است اعتراض وارد می‌باشد اولا تجدیدنظرخواه منکر بزه انتسابی می‌باشد و ثانیا تجدیدنظرخوانده دلیل قانع‌کننده برای اثبات ادعای خود ارائه نکرده است و ثالثا تجدیدنظرخوانده طی دادنامه شماره ۵۶۲ - ۹۴ / ۳ / ۲۴ به تمکین محکوم‌شده است به صورت غیابی که از باب توضیح درج شد جزء ادله ناقض رای معترض عنه نمی‌باشد رای معترض عنه بر خلاف موازین شرعی و قانونی می‌باشد و انفاق فرع به تمکین است. تمکین زوجه به اثبات نرسیده است مستندا به بند ت ماده ۴۵۰ و بند ب ماده ۴۵۵ قانون مارالذکر و ماده ۱۲۰ قانون مجازات اسلامی رای معترض عنه نقض و استنادا به اصل ۳۷ قانون اساسی حکم به برائت تجدیدنظرخواه از بزه انتسابی صادر و اعلام می‌گردد. رای صادره قطعی است. 
. 
شعبه ۳۱ دادگاه تجدیدنظر استان تهران-رئیس و مستشار
. 
حمزه شریعتی - عبدالرضا مرادی
. 
. 
<#>
. رأی دادگاه بدوی. در خصوص اتهام متهمین ۱ - غ. الف. دائر بر ترک انفاق نسبت به فرزندش به نام ز. الف. ۲ - م. م. دائر بر توهین و تهدید نسبت به خانم ز. الف.، با عنایت به شکایت شاکی خصوصی و شهادت شهود و کیفر خواست صادره از دادسرای ناحیه ۱۸ تهران و عدم حضور متهمین در طول مراحل دادرسی به نظر بزهکاریش محرز و مسلم بوده لذا مستندا به مواد ۶۰۸ و ۶۶۹ قانون تعزیرات مصوب سال ۷۵ و ماده ۵۴ قانون حمایت خانواده مصوب سال ۹۱ متهم ردیف اول را به تحمل ۱ سال حبس و متهم ردیف دوم را به تحمل ۷۴ ضربه شلاق بابت بزه توهین و تحمل ۲ سال حبس بابت بزه تهدید به ضررهای نفسی محکوم می‌نماید اما در خصوص اتهام دیگر متهم ردیف دوم دائر بر خیانت در امانت نسبت به شناسنامه شاکی خصوصی با عنایت به اینکه شناسنامه مال نبوده و ارزش مالی ندارد و وسیله تحصیل مال نیز نمی‌باشد لذا بلحاظ عدم توجه اتهام به متهم مستندا به بند الف ماده ۱۷۷ قانون آئین دادرسی کیفری حکم به برائت ایشان صادر و اعلام می‌گردد رای صادره غیابی و ظرف ده روز پس از ابلاغ قابل واخواهی در این شعبه سپس ظرف بیست روز قابل تجدیدنظرخواهی در دادگاه‌های تجدیدنظر استان تهران می‌باشد. 
. 
رئیس شعبه ۱۱۵۳ دادگاه عمومی جزائی تهران- ناصر اسدی
. 
. 
. رأی دادگاه بدوی. در خصوص واخواهی متهم م. م. نسبت به رای غیابی شماره ۹۴۴ - ۰۵ / ۰۹ / ۹۴ صادره از این دادگاه، نظر به اینکه واخواه در این مرحله از دادرسی، دلیل جدیدی که موجب نقض دادنامه مذکور شود ارائه ننموده است لذا مستندا «به ماده ۲۱۸ قانون ائین دادرسی کیفری ضمن رد واخواهی ایشان دادنامه واخواسته را عینا» تایید واستوار می‌نماید. رای صادره ظرف بیست روز پس از ابلاغ قابل تجدیدنظر در دادگاه‌های تجدید استان می‌باشد. 
. 
رئیس شعبه ۱۱۵۳ دادگاه عمومی جزائی تهران- ناصر اسدی. رأی دادگاه تجدیدنظر استان. تجدید نظر خواهی د. ش. به وکالت از آقای غ. الف. و خانم م. م. از دادنامه شماره ۲۱۸ - ۰۳ / ۰۳ / ۱۳۹۴ صادره از شعبه ۱۱۵۳ دادگاه عمومی جزایی تهران که در مقام تایید دادنامه شماره ۹۴۴ - ۰۵ / ۰۹ / ۱۳۹۳ بابت اتهام توهین خانم م. به خانم ز. الف. به تحمل ۷۴ ضربه شلاق تعزیری و از حیث اتهام تهدید به تحمل دو سال حبس تعزیری صادر شده اعتراض و تقاضای تجدید نظر خواهی شده و از دادنامه شماره ۹۴۴ - ۰۵ / ۰۹ / ۱۳۹۳ صادره از شعبه ۱۱۵۳ دادگاه عمومی جزایی تهران بابت اتهام غ. الف. از حیث اتهام ترک انفاق به تحمل یک سال حبس تعزیری محکوم‌شده‌اند رای دادگاه ثبت به آقای الف. بابت ترک انفاق دخترش غیابی بوده و در تاریخ ۱۳۹۴ / ۴ / ۲۰ برگ ۹۲ سابقه اقای الف. از حق واخواهی اسقاط نموده و خواهان تجدیدنظر خواهی شده که وکیل تجدیدنظرخواهانها طی لایحه‌ای اعتراض و تقاضای تجدید نظر خواهی داشته که پرونده به این دادگاه ارجاع و با وصول سابقه و تهیه گزارش و ایراد بر دادرسی وارد نشده که به دادگاه کیفری ۲ اعاده که دادگاه کیفری ۲ شعبه ۱۱۳۹ تهران به موجب دادنامه شماره ۱۸۲ - ۱۳۹۵ / ۲ / ۲۱ قرار قبولی درخواست تجدید نظر صادر نموده و در این تجدیدنظرخواهی اعلام‌شده باید گفت قرار قبولی تجدیدنظرخواهی قابل اعتراض نبوده و مجددا در تاریخ ۱۳۹۵ / ۴ / ۹ وفق دادنامه شماره ۴۵۱ - صادره از شعبه ۱۱۳۹ کیفری ۳ تهران قرار قبولی درخواست تجدیدنظر صادر نموده که این امر بی‌فایده بوده و تکراری است و پس از آن پرونده به دادگاه تجدیدنظر استان ارسال که دادگاه تجدیدنظر پس از وصول سابقه و ملاحظه آن و بررسی به عمل امده و با تشکیل جلسات در تاریخ ۱۳۹۵ / ۶ / ۲۰ و ۱۳۹۵ / ۶ / ۲۱ و ۱۳۹۵ / ۶ / ۲۴ و حضور آقای د. ش. در جلسه مورخه ۱۳۹۵ / ۶ / ۲۱ که وعده کرده بود موکل خود آقای غ. الف. را برای حل معضل خانم ز. الف. به دادگاه معرفی نماید لیکن در تاریخ ۱۳۹۵ / ۶ / ۲۴ حضور پیدا نکرده‌اند و در تاریخ ۱۳۹۵ / ۱۰ / ۱۳ به اتفاق یکی از موکلین خانم م. م. حضور پیدا کرده‌اند و آقای غ. الف. حضور پیدا نکرده‌اند و در خلال دادرسی در مرحله تجدیدنظر خانم ز. الف. به ترک خانم د. و مدیریت حقوقی دانشگاه افسری و تربیت پاسداری امام حسین ع به بهزیستی معرفی تا اینکه در مرکز بهزیستی نگهداری و مراقبت بعمل اید و در این تاریخ تحت مراقبت قرار گرفته اما وکیل تجدیدنظر خواه بابت اتهام ترک انفاق موکل خود و غ. الف. اعلام کرده موکل آمادگی دارد رضایت شاکیه خانم ز. را جلب نماید گرچه در جلسات قبل هم فرصت داده شد بلکه نتیجه‌ای حاصل نشد و نسبت به اتهام خانم م. م. دررابطه با محکومیت توهین و تهدید منکر شده و در دفاع از موکله مطالب را بیان کرده است اما اعتراض وکیل تجدید نظر خواه به محکومیت غ. الف. وارد نبوده و دلیلی برای نقض رای ارائه نشده است و اعتراض نامبرده با مصادیق ماده ۴۳۴ قانون ایین دادرسی کیفری انطباق ندارد فلذا دادگاه ضمن رد اعتراض نسبت به محکومیت غ. الف. به استناد بند الف از ماده ۴۵۵ قانون ایین دادرسی کیفری دادنامه معترض عنه عینا تایید می‌گردد و اما اعتراض نامبرده به محکومیت موکله خود خانم م. بابت ۷۴ ضربه تعزیری توهین می‌توان گفت این قسمت از دادنامه منطبق با موازین قانونی صادر شده و اعتراض وکیل تجدید نظر خواه منطبق با قانون نبوده ضمن رد اعتراض دادنامه معترض عنه به استناد بند الف از ماده ۴۵۵ قانون ایین دادرسی کیفری و ماده ۴۵۹ قانون مذکور و بند ث ماده ۳۸ قانون مجازات اسلامی به علت وضع خاص و اوضاع اجتماعی به پرداخت یک‌میلیون ریال جزای نقدی تبدیل و با اصلاح حکم دادنامه عینا تایید می‌گردد و اما اعتراض بابت تهدید به ضرر شرفی با عنایت به بررسی به عمل آمده و به علت فقدان ادله کافی و با پذیرش اعتراض به استناد بند ب ماده ۴۵۵ قانون ایین دادرسی کیفری محکومیت حبس تعزیری خانم م. بابت تهدید نقض و به استناد ماده ۴ قانون ایین دادرسی حکم بر برائت صادر و اعلام می‌گردد و رای صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. در خصوص اتهام آقای ب. ه. ز. ۲ - خانم ر. ج. دائر بر شروع به آدم ربائی و معاونت در اتلاف مال غیر (تخریب) نسبت به متهم ردیف اول و شروع به آدم ربائی و اتلاف عمدی مال غیر (تخریب) و تهدید با چاقو نسبت به متهم ردیف دوم با موضوع شکایت خانم ش. ص. با عنایت به مفاد پرونده و تحقیقات مقدماتی و کیفرخواست صادره و اقرار صریح و مقرون به واقع متهمین و مستفاد از اظهارات طرفین که دلالت بر این دارد که متهمین با تبانی قبلی و طراحی موضوع و با طرح و نقشه قبلی (به منظور مطالبه وجه سیصد میلیون تومان) با شاکیه که مدرس زبان آلمانی بوده است تماس حاصل و متهم ردیف دوم ر. ج. به بهانه آشنائی با شاکی و صحبت راجع به چگونگی برقراری کلاس آموزش زبان شاکی را به محل قرار در حوالی پارک آب وآتش دعوت و با ترفند وحیله شاکی را به داخل خودرو کشانده و سپس درب خودرو را بسته ومتهم ردیف دوم با کشیدن چاقو شاکی را مجبور به سکوت می‌نماید و متهم ردیف اول نیز سعی در نشستن بر روی شاکی و ساکت کردن وی وزدن چسب پهن به دهان شاکی و زدن چشم‌بند داشته که با مقاومت شاکی روبرو با دست و پا زدن و داد و فریاد نهایتا به کمک یکی از رهگذران از خودرو خود را به بیرون انداخته و نجات می‌باید و متهمین بوسیله خودرو اقدام به فرار می‌نمایند و در اثناء فرار نیز در محلی مناسب اقدام به پرتاب لوازم و اموال شاکی به بیرون نموده و عملا اموال شاکی را تلف می‌نمایند با عنایت معونه ارتکاب بزه محرز ومسلم است دادگاه بااستناد به مواد ۶۲۱ و ۶۱۷ و ۶۷۷ از قانون تعزیرات و رعایت مواد ۱۳۴ و ۱۲۲ و ۱۲۶ از قانون مجازات اسلامی متهم ردیف اول به جهت بزه شروع به آدم ربائی به تحمل پنج سال حبس و به جهت معاونت در اتلاف عمدی مال غیر (تخریب) به تحمل دوسال حبس و متهم ردیف دوم را به جهت بزه شروع به آدم ربائی به تحمل پنج سال حبس و به جهت اتلاف عمدی مال غیر (تخریب) به تحمل سه سال حبس و به جهت تهدید با چاقو به تحمل دوسال حبس و ۷۴ ضربه شلاق محکوم و اعلام می‌دارد. رای صادره حضوری و ظرف بیست روز پس از ابلاغ قابل اعتراض در دادگاه تجدید نظر استان است
. 
دادرس شعبه ۱۱۵۴ دادگاه کیفری ۲ تهران - علی جوان. رأی دادگاه تجدیدنظر استان. آقای ب. ه. ز. طی دادنامه شماره ۹۴۰۹۹۷۰۲۱۲۳۰۰۷۲۷ مورخه ۱۳۹۴ / ۸ / ۱۷ صادره از شعبه ۱۱۵۴ دادگاه کیفری ۲ تهران به بزه شرکت در شروع به آدم‌ربایی به پنج سال حبس و به اتهام معاونت در اتلاف مال شاکی بانو ش. ص. به ۲ سال حبس با اعمال ماده ۱۳۴ قانون مجازات اسلامی محکوم‌شده است ۲ -بانو ر. ج. طی دادنامه مرقوم به بزه شرکت در بزه شروع به آدم‌ربایی به پنج سال حبس و بزه اتلاف مال شاکی بانو ش. ص. به ۳ سال حبس و اتهام تهدیدباچاقو با اعمال ماده ۱۳۴ قانون مجازات اسلامی به ۲ سال حبس محکوم‌شده است و به بزه اتلاف عمدی مال غیر به ۳ سال حبس محکومیت یافته است آقای م. ص. بوکالت از ب. ه. ز. از دادنامه بدوی تجدیدنظرخواهی کرده است و نیز آقای ح. و. پ. از دادنامه اشاره‌شده بوکالت از بانو ر. ج. اعتراض کرده و تجدیدنظرخواهی کرده است اعتراض ب. ه. ز. درمورد محکومیت درمعاونت اتلاف مال وارد است زیرا ه. ز. درجلسه مورخه ۱۳۹۵ / ۱۰ / ۱۲ این دادگاه اظهار نموده است که کیف را بانو ر. از ماشین پرت کرد و من نقشی نداشتم و نیز وحدت قصد بین رفتار معاون و مرتکب جرم احراز نشد به همین جهت بزه معاونت در اتلاف مال محقق نمی‌شود و به استناد بند ب ماده ۴۵۵ قانون آیین دادرسی کیفری دادنامه تجدیدنظرخواسته در این بخش نقض و رای بر برائت آقای ه. ز. از معاونت در اتلاف مال صادر می‌شود اما درمورد بزه شرکت در شروع به آدم‌ربایی دلیلی که موجب نقض دادنامه تجدیدنظرخواسته شود ارائه نداده است و به استناد بند الف ماده ۴۵۵ قانون آیین دادرسی کیفری با رد اعتراض تایید می‌شود لکن محکومیت او از شمول قاعده تعدد جرم خارج است و دلیلی بر تشدید مجازات دیده نمی‌شود به همین جهت مجازات حبس از پنج سا ل به ۳ سال کاهش داده می‌شود اما درمورد اعتراض و تجدیدنظرخواهی بانو ر. ج. درمورد محکومیت ناشی از شروع به جرم آدم‌ربایی و محکومیت ناشی از اتلاف مال دلیلی که نقض دادنامه را ایجاب نماید ارائه نشده است و نسبت به محکومیت شروع به آدم‌ربایی و اتلاف مال با رد اعتراض دادنامه تجدیدنظرخواسته تایید می‌شود اما درمورد محکومیت تهدید با چاقو چون تهدید با سلاح سرد مقدمه برای آدم‌ربایی بوده و مجازات شروع به آدم‌ربایی از مجازات تهدید با چاقو شدید‌تر است محکومیت ناشی از تهدید با چاقو با اوصاف مذکور وجه قانونی ندارد و این محکومیت از دادنامه اشاره‌شده حذف می‌گردد رای صادره به استناده ماده ۴۴۳ قانون آیین دادرسی کیفری قطعی است و مدت بازداشت برابر ماده ۲۷ قانون مجازات اسلامی از محکومیت محاسبه و کسر شود. درمورد محکومیت‌های بانو ر. ج. فقط مجازات اشد قابل‌اجرا است. 
. 
شعبه ۲۱ دادگاه تجدیدنظر استان تهران - مستشار و مستشار
. 
عبدالغفور صادقی - رضا پورعرب مقدم
. 
. 
<#>
. رأی دادگاه بدوی. درخصوص اتهام متهم م. خ. دائر برایرادصدمه بدنی غیرعمدی ناشی ازبی احتیاطی درامررانندگی به میزان صددرصد موضوع اتهام مندرج درمتن کیفرخواست صادره از دادسرای عمومی وانقلاب شهرستان پاکدشت دادگاه باتوجه به محتویات ومندرجات پرونده وشکایت شاکی خصوصی ع. ن. مبنی برمصدومیت در نتیجه تصادف با وسیله نقلیه …به شماره انتظامی … به راکبی متهم موصوف در موقعیت … در تاریخ ۹۳ / ۸ / ۱۱ و گزارش مراجع انتظامی وتحقیقات معموله ونظریه پزشکی قانونی مندرج درصفحات ۱۶ و ۴۸ و ۵۳ و ۶۶ و ۷۱ پرونده و نظریه افسرکاردان فنی تصادفات مضبوط در صفحه ۷ پرونده که علت تامه تصادف را بی‌احتیاطی از جانب راننده … به شماره پلاک … به علت انحراف به چپ نسبت به راکب موتور سیکلت … به شماره انتظامی … به عنوان مقصر حادثه تشخیص وتعیین نموده است و نظریه موصوف نیز با اوضاع واحوال محقق و معلوم قضیه منطبق و مصون از هر گونه ایراد و تعرض باقی‌مانده است و اقرار صریح و محمول بر صحت نسبت به اتهام انتسابی در مرحله تحقیقات مقدماتی در دادسرا و در مرحله دادرسی در محضر دادگاه به شرح صفحات ۳ و ۴۰ و ۶۰ پرونده و دفاعیات غیر موجه متهم در دادسرا مبنی برعدم تقصیر در مصدومیت شاکی خصوصی که باتوجه به احراز رابطه علیت وسببیت بین فعل ورفتار متهم ناشی ازتقصیر و بی‌احتیاطی در امر رانندگی باوقوع حادثه منجر به مصدومیت شاکی حسب نظریه افسر کاردان فنی تصادفات که مصون ازهرگونه ایراد و تعرض باقی‌مانده بدون ارائه اسناد ومدارک مثبته و بدون اتکاء بدلایل محکمه‌پسند موثر در مقام نیست وسایر قرائن و امارات و اوضاع واحوال موجود ومنعکس درپرونده بزهکاری متهم از نظر دادگاه محرز ومسلم است علیهذا دادگاه باتوجه به مراتب معنونه وانطباق عمل مرتکب مستند ماده ۷۱۷ ازقانون مجازات اسلامی مصوب ۱۳۷۵ ومواد ۴۴۸ و ۴۴۹ و ۵۵۹ و ۴۶۲ وبندب ماده ۴۸۸ و ۴۸۹ وبندب ماده ۵۶۹ و ۵۹۳ و ۵۷۳ و ۶۸ و ۷۰ وبند ب ماده ۸۳ وبند ب ماده ۸۶ وبند ت ماده ۳۷ وبند ث ماده ۳۸ قانون اخیر الذکر مصوب ۹۲ / ۲ / ۱۱ به لحاظ وضعیت خاص متهم ومعیل بودن و فقدان سوابق موثر کیفری متهم موصوف را از حیث جنبه عمومی جرم به پرداخت جزای نقدی به مبلغ دو میلیون ریال بااحتساب کسر ایام بازداشت قبلی جایگزین تحمل سه ماه ویک روز حبس تعزیری در حق صندوق دولت جمهوری اسلامی ایران که در صورت تعذر اجرای مجازات جایگزین وعجز ار پرداخت جزای نقدی مجازات حبس اجرا واز حیث جنبه خصوصی وحق الناس به پرداخت دیه ۱ -بابت شکستگی چند قطعه‌ای خرد شدگی (کوبیدگی) در ثلث تحتانی استخوان نازک نی واستخوان درشت نی ساق پای چپ (شکستگی دبل ساق) که به نحو مطلوب التیام و درمان یافته است به دو فقره چهار پنجم از یک سوم از یک دوم دیه کامل انسان ۲ -بابت ارش شکستگی استخوان بینی دو طرف با انحراف به راست بدون علائم فساد که به طور معیوب التیام یافته است به شش درصد دیه کامل انسان ۳ -بابت ارش آسیب نسوج نرم در محل شکستگی ساق پای چپ و تعبیه ابزار ارتوپدی در مجموع به پنج درصد دیه کامل انسان ظرف مدت دو سال از تاریخ وقوع جرم مورخ ۹۳ / ۸ / ۱۱ که نصف دیه ظرف مدت هر سال در حق شاکی خصوصی مصدوم صادر ومحکوم می‌نمایددر ضمن تعهد بیمه‌گر نسبت به پرداخت مبلغ دیه ناشی از مسئولیت قراردادی است ومشروط به انقضاء زمان ومهلت قانونی نیست وپس از قطعیت حکم، اجرای آن به شرط کسر مبلغی ازمحکوم به خلاف تعهد وقبول مسئولیت قراردادی است. رای صادره حضوری محسوب وظرف مهلت بیست روز پس از ابلاغ قابل اعتراض در محاکم محترم تجدیدنظر استان تهران است. 
. 
رئیس شعبه ۱۰۱ دادگاه کیفری ۲ دادگستری شهرستان پاکدشت- ابراهیم ترابی گلسفید. رأی دادگاه تجدیدنظر استان. در خصوص تجدیدنظرخواهی آقای ع. ن. نسبت به دادنامه شماره ۶۰۱۸۳۰ - ۹۴ مورخ ۹۴ / ۱۲ / ۴ در پرونده کلاسه ۷۰۱۳۱۳ - ۹۳ صادره از شعبه ۱۰۱ دادگاه کیفری دو شهرستان پاکدشت که به موجب آن آقای م. خ. به اتهام ایراد صدمه بدنی غیر عمدی ناشی از بی‌احتیاطی در امر رانندگی موضوع شکایت تجدیدنظر خواه آقای ع. ن. با احراز بزهکاری و با استناد به مواد قانونی به پرداخت مقادیری دیه و ارش در حق شاکی محکوم و از حیث جنبه عمومی جرم نیز به پرداخت دو میلیون ریال جزای نقدی در حق صندوق دولت با احتساب ایام بازداشت قبلی بدل از سه ماه و یک روز حبس محکوم‌شده است نظر به اینکه تجدیدنظر خواه در محدوده تجدیدنظر خواهی ایراد و دفاع موثری که از جهات شکلی و یا ماهیتی مندرج در ماده ۴۳۴ قانون آئین دادرسی کیفری باشد اقامه ننموده و از نظر این دادگاه ایضا «دادنامه تجدیدنظر خواسته منطبق با موازین قانونی و دلائل موجود در پرونده اصدار یافته و ایرادی که موجب نقض باشد مشهود نیست بنابراین ضمن رد تجدیدنظر خواهی تجدیدنظر خواه دادگاه به استناد بند الف به ماده ۴۵۵ قانون آئین دادرسی کیفری دادنامه تجدیدنظر خواسته را عینا» تائید و استوار می‌نماید رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه تجدیدنظر استان. در خصوص اعتراض آقای م. ن. متهم به زنای به عنف نسبت به قرار بازداشت موقت مورخ ۹۴ / ۱ / ۱۴ صادره از شعبه ۱۹ دادگاه کیفری یک مستقر در اسلامشهر موضوع شکایت خانم ف. ج. و آقای ح. م. ت.، نظر به امارات و قرائن موجود در پرونده دال بر توجه اتهام به متهم و نوع جرم و مجازات قانونی آن و بیم فرار مشارالیه و احتمال تبانی با متهم متواری به نام ص، قرار صادره منطبق با موازین قانونی و دلایل موجود در پرونده است و ایرادی که موجب نقض آن باشد، مشهود نیست و به استناد ماده ۲۴۶ قانون آئین دادرسی کیفری ضمن رد اعتراض معترض، قرار بازداشت موقت صادره تائید می‌گردد. رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. رأی دادگاه تجدیدنظر استان. درخصوص اعتراض آقای م. ن. متهم به زنای به عنف نسبت به قرار ابقاء بازداشت موقت مورخ ۹۵ / ۳ / ۱۶ صادره ازشعبه ۱۹ دادگاه کیفری یک تهران مستقر در اسلامشهر نظربه مفاد لایحه معترض وتوجها به اینکه خانم شاکی به نام ف. ج. طی صورتجلسه مورخ ۹۵ / ۵ / ۲۳ نسبت به متهمین پرونده ازجمله (معترض) اعلام گذشت نموده است و توجها به مفاد گواهی پزشکی قانونی ص ۱۱ پرونده و نتیجه آزمایش اسپرم شناسی ص ۵۴ پرونده و ایضا رفع شرایط ماده ۲۳۸ قانون آئین دادرسی ابقاء قراربازداشت موقت باتوجه به مراتب مذکورفاقد مبنای قانونی است و به استناد ماده ۲۴۶ قانون آئین دادرسی کیفری قرارصادره نقض وپرونده جهت تبدیل آن به یکی ازقرارهای تامین کیفری دیگربه دادگاه صادرکننده قراراعاده می‌گردد رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه بدوی. قرار منع تعقیب / قرار عدم صلاحیت
. 
دادستان محترم عمومی و انقلاب تهران درخصوص شکایت آقایان ر. و. پ.، ن. م.، ع.، م.، م.، ع. الف.، ع.، م. ر.، ر. و ح. الف. همگی ش.، شورای اسلامی روستای … و دوفقره شکایت آقای س. م علیه غ. و --‌- دائر بر شرکت در ورود به عنف، قطع اشجار، تخریب مستحدثات و سرقت اموال با تفصیل مقرر درشکایت شکات نظر به اینکه درتحقیقات انجام‌شده از سایر متهمین که کارمندان اداره منابع طبیعی ش. هستندو سایر محتویات پرونده دلیلی بر شرکت یا معاونت نامبرده در ارتکاب بزه با مباشرین ارتکاب بزه ملاحظه نمی‌شود و نامبرده نیز در تحقیقات انجام‌شده منکر ارتکاب بزه می‌باشدمستندا «به بند الف ماده ۱۷۷ قانون آیین دادرسی کیفری و بند ک ذیل ماده ۳ قانون اصلاح قانون تشکیل دادگاه‌های عمومی وانقلاب مصوب ۸۱ به منع تعقیب اظهار عقیده می‌نماید. و درخصوص شکایت شکات علیه سایر مامورین اداره منابع طبیعی ش. آقایان ب. م.، الف. ص.، ی. ع.، م. ح.، الف. م.، م. ق.، الف. ن. ف.، ص. ر.، ر. الف. ق.، س. ص. ز.، الف. ف. خ.، م. ر. غ.، ی. ف.، س. د. و د. م. دائر بر شرکت درورود به عنف، تخریب مستحدثات، قطع اشجار و سرقت اموال با تفصیل مقرر درشکایت شکات نظر به اینکه مشتکی عنهم در ردیف مقامات ذیل ماده ۴ قانون اصلاح قانون تشکیل دادگاه‌های عمومی و انقلاب مصوب ۸۱ و ماده ۲ قانون اصلاح قانون دیوان کیفر کارکنان دولت که به جرائم آنان در دادسرای کارکنان دولت رسیدگی می‌شود نمی‌باشند (و طرح پیگیری پرونده تا این مرحله در خصوص آنان به اعتبار شکایت شکات علیه رئیس اداره منابع طبیعی و آبخیزداری ش. از باب شریک و معاون جرم متهمین بوده است که درهرحال حاضر با توجه به آنچه در قرار منع تعقیب آمداین موضوع منتفی است) و حسب تحقیقات انجام‌شده جرائم ارتکابی متهمین صرف‌نظر از صحت یا سقم آن درحوزه قضائی دادگاه بخش ر. ارتکاب یافته است. لذا مستندا به ماده ۵۴ قانون آیین دادرسی کیفری قرار عدم صلاحیت این مرجع به صلاحیت دادگاه بخش مزبور صادرمی گردد قرار منع تعقیب صادره ظرف ده روز از طرف شکات و قرار عدم صلاحیت ظرف مدت مزبور از طرف متهمین قابل اعتراض در دادگاه عمومی جزائی تهران است. ضمنا» نظر به اینکه پرونده شکایت شکات (بجز شکایت شورای اسلامی روستای … و یک فقره شکایت آقای س. م) بدوا با قرار عدم صلاحیت از دادگاه بخش ر. به این دادسرا ارجاع شده است و با توجه به اختلاف حاصل‌شده ضرورت دارد پرونده دراین قسمت جهت حل اختلاف درصلاحیت به دادگاه تجدید نظر استان تهران ارسال گردد. 
. 
بازپرس شعبه اول دادسرای کارکنان دولت- حسنعلی معدنی. رأی دادگاه تجدیدنظر استان. دراین پرونده شعبه اول دادگاه عمومی بخش ر. راجع به اتهام ۱ -آقای غ. و. رییس اداره منابع طبیعی ش.۲ - آقای الف. ص. ۳ - آقای م. ق. ۴ - آقای ر. الف. ش. ۵ - آقای ح. م. راجع به تخلف قطع اشجار قرارعدم صلاحیت به دادسرای کارکنان دولت صادرو پرونده به شعبه اول بازپرسی دادسرای کارکنان دولت به شرح قرارشماره ۰۰۱۸۴ مورخ ۹۳ / ۶ / ۳۰ ضمن صدور قرارمنع تعقیب برای متهم ردیف اول (رییس اداره منابع طبیعی ش) راجع به سایرمتهمان با این استدلال که پیگیری پرونده تا این مرحله درخصوص آنان به اعتبار شکایت شکات علیه رییس اداره منابع طبیعی ازباب شریک و معاون جرم متهمین بوده که با لحاظ صدور قرار منع تعقیب راجع به وی و وقوع جرم درحوزه قضایی بخش ر. به استناد ماده ۵۴ قانون آیین دادرسی دادگاه‌های عمومی و انقلاب درامورکیفری به صلاحیت مرجع مذکور قرارعدم صلاحیت صادر و باحدوث اختلاف پرونده رابرای حل اختلاف به این مرجع ارسال نموده است. اینک با بررسی اوراق پرونده نظربه اینکه حسب ماده ۵۶ قانون مرقوم اصل بررسیدگی توام به اتهامات شرکاء و معاونین و متهم اصلی است و صدور قرار منع تعقیب برای یکی از متهمان مانع رسیدگی و نافی صلاحیت و ادامه رسیدگی مرجع قضایی صالح نمی‌باشد لذا با تایید صلاحیت دادسرای عمومی وانقلاب تهران (کارکنان دولت) پرونده برای ادامه رسیدگی به مرجع مذکور اعاده و ارسال می‌گردد این رای به استناد ماده ۲۷ قانون آیین دادرسی دادگاه‌های عمومی وانقلاب درامورمدنی قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. در خصوص اتهام آقای‌ی. م. دائر بر ایراد صدمه بدنی غیر عمدی ناشی از بی‌احتیاطی در امر رانندگی دادگاه با توجه به شرح و محتویات پرونده -شرح شکایت شاکی -گزارش مرجع انتظامی و افسر فنی تصادف که مصون از اعتراض مانده -اقرار متهم -نظریه پزشکی قانونی و صدور کیفرخواست در دادسرای عمومی و انقلاب اسلامشهر بزه منتسبه به وی محرز و مسلم بوده و مستندا به مواد ۲۰ - ۱۷ - ۴۴۸ - ۴۴۹ - ۵۶۹ - ۷۱۷ از قانون مجازات اسلامی کتاب اول و چهارم و پنجم کلیات دیات تعزیرات و بند ۱ از ماده ۳ از قانون وصول برخی از درآمدهای دولت متهم موصوف را به پرداخت ۴۴ درصد دیه کامل یک انسان بابت شکستگی‌های استخوان درشت نی و نازک نی ساق راست -ارش‌های اختلال حسی انگشتان -شکستگی استخوان کشکک زانوی راست -آسیب نسج نرم زانوی راست -نیمه در رفتگی زانوی راست آسیب نسبی رباط‌های متقاطع قدامی و خلفی و پارگی کامل ربابت داخلی- تجمع مایع در مفصل زانوی راست و ۵۳ درصد از ۱ درصد دیه کامل انسان بابت شکستگی بند ابتدایی انگشت چهارم پای راست و شش هزارم دیه کامل یک انسان بابت کبودی‌های بستر ناخن انگشت شست پای چپ و چهارم پای راست -بازوی راست- ران راست و یک پانزده از یک درصد دیه کامل یک انسان (یک پانزدهم از یک درصد) بابت جرح حارصه بند انتهایی انگشت چهارم و پنجم پای راست در حق آقای ب. ر. و سی میلیون ریال جزای نقدی در حق دولت محکوم می‌نماید رای صادره حضوری بوده و بیست روز پس از ابلاغ قابل اعتراض در محاکم تجدیدنظر استان تهران خواهد بود. 
. 
رئیس شعبه ۱۰۴ کیفری ۲ اسلامشهر- احمدقلی بیاتی. رأی دادگاه تجدیدنظر استان. در این پرونده آقای‌ی. م. از دادنامه شماره ۰۱۵۷۵ مورخ ۹۴ / ۱۱ / ۲۸ شعبه ۱۰۴ دادگاه کیفری دو اسلامشهر تجدیدنظر خواهی کرده است به موجب دادنامه موصوف تجدیدنظر خواه به لحاظ جرم ایراد صدمه بدنی غیر عمدی ناشی از بی‌احتیاطی در امر رانندگی به پرداخت دیه در حق شاکی خصوصی آقای ب. ر. و پرداخت سی میلیون ریال جزای نقدی به نفع صندوق دولت محکوم‌شده است دادگاه با توجه به بررسی اوراق و مستندات پرونده علل و جهات موجهی که موجب نقض و بی اعتباری دادنامه تجدیدنظر خواسته را فراهم کند مطرح نشده است درخواست تجدیدنظر با جهات ماده ۴۳۴ قانون آیین دادرسی کیفری انطباق ندارد لذا به استناد ماده ۴۵۷ همان قانون و رعایت ماده ۴۵۹ قانون مرقوم ضمن تذکر به دادگاه بدوی که می‌بایستی ارش و دیه هر آسیب به نحو منجز و مشخص در رای ذکر شود و تعیین ۴۴ درصد دیه کامل برای تعدادی از صدمات به نحو کلی هرچند درست معین‌شده صحیح نیست دیه حارصه بند انتهایی انگشت چهارم و پنجم پای راست دو فقره یک درصد از یک سوم از یک دهم دیه کامل صحیح می‌باشد دیه شکستگی بند ابتدایی انگشت چهارم پای راست که بدون عیب درمان شده چهار پنجم از یک پنجم از یک سوم از یک دهم دیه کامل درست است مهلت پرداخت دیه ظرف دو سال قمری از تاریخ وقوع حادثه می‌باشد، میزان جزای نقدی مقرر در دادنامه بدوی به اعتقاد دادگاه متناسب نیست از این رو جزای نقدی به پرداخت مبلغ پنج میلیون ریال (۵ / ۰۰۰ / ۰۰۰) تقلیل و متناسب می‌گردد و دادنامه تجدیدنظر خواسته با اصلاح به عمل آمده به شرح فوق و متناسب کردن میزان جزای نقدی با رد تجدیدنظر خواهی بر اساس بند الف ماده ۴۵۵ قانون آیین دادرسی کیفری تایید و استوار می‌شود. این رای قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. درخصوص اتهام آقای ص. خ. ط. ۵۳ ساله بازداشت به لحاظ عجز از تودیع وثیقه و درحال تحمل کیفر به شرح گزارش اداره کل زندان‌های استان تهران به شرح صفحات ۱۴۷ تا ۱۵۵ پرونده دائر برشروع به کلاهبرداری موضوع شکایت آقای س. ح. ح. ف. باوکالت خانم ژ. ش. ر. بدین توضیح که حسب اظهارات شاکی پرونده، متهم پرونده با معرفی خود به عنوان مدیرعامل شرکت … وبا ادعای اینکه با وصف دارا بودن ارز درکشورهای خارجی، قادربه تامین کالا از خارج ازکشور می‌باشد مبادرت به انعقاد قرارداد فروش چهار هزار دستگاه پکیج شوفاژ دیواری وتعهد به تحویل کالای موضوع قرارداد در کشور ترکیه می‌نمایدودرهمین راستا تعداد پنج فقره چک دروجه شرکت نیک پنیرشایان ودوفقره چک دروجه متهم پرونده به شماره‌های …تا …ازحساب جاری …بانک …ونیز شماره‌های …و …ازحساب جاری …بانک …تحویل متهم گردیده، وبراساس ماده ۶ قرارداد، متهم پرونده متعهد گردیده که چک‌های مزبور را پس ازانجام موضوع قرارداد و اخذ رسید تحویل کالا ازشاکی، به بانک ارائه نماید درحالی‌که حسب گزارش بانک … به شرح صفحات ۴۰ و ۴۴ پرونده، دوفقره از چکهای موضوع قرارداد به بانک ارائه ومنتهی به صدور گواهی عدم پرداخت گردیده، باعنایت به مجموع اوراق ومحتویات پرونده، مفاد مستندات ابرازی ازناحیه شاکی، پاسخ استعلام صورت گرفته ازاداره ثبت شرکت‌ها به شرح صفحه ۵۳ پرونده مبنی براینکه متهم درشرکت …هیچ سمتی ندارد، مفاد پروانه تاسیس وبهره برداری کارخانه … که حکایت ازحوزه فعالیت شرکت درتولید فرآوردهای لبنی بوده مع‌الوصف متهم مذکور تحت عنوان مدیرعامل شرکت مذکور مبادرت به انعقاد قرارداد جهت خرید پکیج دیواری ازکشورترکیه نموده، هرچند متهم پرونده حسب مدارک ابرازی مدعی خرید شرکت … ازاعضاء وسهامداران گردیده، مع‌الوصف هیچ سابقه‌ای ازتشکیل مجمع عمومی شرکت ونقل وانتقالات قانونی شرکت وانعکاس مراتب انتقال به اداره ثبت شرکتها ارائه ننموده مضافا به اینکه حسب مندرجات پروانه تاسیس کارخانه …، هرگونه نقل وانتقال می‌بایست باموافقت واخذ مجوز ازاداره کل نظارت برمواد غذایی، آشامیدنی، آرایشی وبهداشتی وزارت بهداشت، درمان وآموزش پزشکی می‌باشد درحالی‌که چنین مجوزی نیز اخذ نشده است علیهذا نظر به مراتب مزبور، دادگاه بزه انتسابی را محرز و مسلم دانسته مستندا به ماده یک قانون تشدید مجازات مرتکبین اختلاس، ارتشاء وکلاهبرداری وبا رعایت ماده ۱۲۲ ازقانون مجازات اسلامی متهم موصوف را به تحمل دوسال حبس تعزیری محکوم می‌نماید و در راستای ماده ۲۱۵ ازقانون اخیرالذکر، حکم به استرداد هفت فقره چک موضوع شکایت به شرح منعکس دردادنامه صادرواعلام می‌نماید. رای صادره حضوریست وظرف مدت بیست روز ازتاریخ ابلاغ قابل تجدیدنظرخواهی دردادگاه تجدیدنظراستان تهران می‌باشد. 
. 
دادرس شعبه ۱۰۳۲ دادگاه عمومی جزایی تهران- حسن صادقیان. رأی دادگاه تجدیدنظر استان. در خصوص تجدیدنظرخواهی آقای ص. خ. ط. نسبت به دادنامه شماره ۱۹۳ مورخ ۹۴ / ۳ / ۶ صادره از شعبه ۱۰۳۲ دادگاه کیفری دو تهران که به موجب آن معترض به اتهام شروع به کلاهبرداری با استدلال به عمل آمده به دو سال حبس و استرداد هفت فقره چک موضوع پرونده محکوم گردیده است با بررسی اوراق و محتویات پرونده و مطالعه لایحه تجدیدنظرخواهی و استماع اظهارات و دفاعیات طرفین در جلسه دادرسی این مرجع، اعتراض موجه و موثری که منطبق با شقوق مندرج در ماده ۴۳۴ قانون آیین دادرسی کیفری باشد و موجبات نقض و بی اعتباری دادنامه معترض عنه را فراهم نماید در این مرحله به عمل نیامده است و از حیث رعایت تشریفات دادرسی و مبانی استنباط و توجه به مستندات رای مذکور اشکال موثری ندارد بنابراین به استناد بند الف ماده ۴۵۵ قانون مرقوم با رد درخواست تجدیدنظرخواهی دادنامه تجدیدنظرخواسته تائید می‌گردد این رای قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - سیدصادق نبوی لاریمی
. 
. 
<#>
. رأی دادگاه تجدیدنظر استان. درخصوص تقاضای دادیارشعبه ۵ اجرای احکام دادسرای ناحیه ۳ تهران دایربرتعلیق اجرای قسمتی ازمجازات آقای ح. ص. چ. موضوع دادنامه قطعی شماره ۵۳۶ مورخ ۹۱ / ۴ / ۲۴ صادره ازاین دادگاه که باتهام ارتکاب ۳۸ فقره کلاهبرداری به هفت سال حبس ورد مبلغ ۱۵۱۸۵۰۰۰۰ تومان وپرداخت مبلغ ۲۰۱۸۵۰۰۰۰ تومان جزای نقدی درحق دولت محکوم‌شده است نظربه اینکه کلاهبرداری ازجرائم اقتصادی است وتوجها به اینکه طبق بندج ماده ۴۷ قانون مجازات اسلامی تعلیق جرائم اقتصادی با موضوع جرم بیش ازده میلیون تومان ممنوع است لهذا به استناد بندج ماده ۴۷ قانون مذکورقراررد تقاضای متقاضی صادرواعلام میگرددرای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. 
<#>
. رأی دادگاه بدوی. در خصوص اتهام د. ص. آزاد بلحاظ معرفی کفیل دایربر بی‌احتیاطی در امر رانندگی مبتنی بر ایراد صدمه بدنی غیر عمدی و یک فقره قتل غیر عمدی زن ۳۰ ساله بلا هویت به شاکی م. ج. دادگاه با توجه به شکایت شاکی و گزارش مرجع انتظامی و تحقیقات معموله و نظریه پزشکی قانونی و نظریه افسر کاردان فنی تصادفات که مصون از تعرض طرفین باقیمانده است و اقاریر صریح متهم در مراحل تحقیق و محضر دادگاه و سایر قرائن و امارات موجود درپرونده بزه انتسابی را به متهم موصوف فوق‌الذکر محرز و ثابت دانسته علیهذا به استناد مواد ۷۱۴ و ۷۱۷ و ۷۰۹ و ۵۶۸ و ۵۶۹ و ۴۴۸ از قانون مجازات اسلامی متهم را به پرداخت دیه به میزان ۱ - خراشیدگی سمت راست صورت حارصه یک درصد دیه کامل انسان ۲ - شکستگی استخوان درشت نی ساق پای چپ هشت درصد دیه کامل انسان ۳ - ارش آسیب نسج نرم اطراف شکستگی به میزان ۳ / ۵ درصد دیه کامل انسان در حق م. ج. و بلحاظ جنبه عمومی جرم متهم را به تحمل پنج ماه حبس تعزیری و بلحاظ جنبه عمومی جرم یک فقره قتل غیر عمدی به تحمل سه سال حبس تعزیری محکوم می‌نماید رای صادره حضوری ظرف بیست روز پس از ابلاغ قابل تجدیدنظر خواهی درمحاکم تجدیدنظر استان تهران می‌باشد. 
. 
دادرس شعبه ۱۰۱ دادگاه عمومی جزایی شهرستان رباط کریم- حسن خلیلی
. 
. رأی دادگاه بدوی. در خصوص درخواست دادیار محترم اجرای احکام مبنی بر اصلاح دادنامه شماره و مورخ ۲۲۱۸ / ۹۳ پرونده کلاسه ۸۹۷ / ۹۳ مبنی بر اینکه در خصوص یک فقره قتل غیرعمدی زن ناشناس دیه وی از قلم افتاده دادگاه با توجه به درخواست واصله و با توجه به محتویات پرونده و توجها به کیفیت و وضعیت فعلی در پرونده دادگاه دیات مذکور در دادنامه موصوف دیه قتل غیرعمدی یک زن ناشناس از قلم افتاده و ادعای دادیار محترم را وارد دانسته لذا مستندا به ماده ۳۰۹ و تبصره آن از قانون آیین دادرسی دادگاه‌های عمومی و انقلاب در امور مدنی دادگاه از بابت صدور رای تصحیحی و اصلاحی اعلام می‌نماید در راستای ماده ۴۴۸ و ماده ۳۵۶ قانون مجازات اسلامی دیه از قلم افتادگی و سهوالقلم نسبت به قتل غیر عمدی زن ناشناس دیه یک انسان کامل می‌باشد متذکر می‌شود رای اصلاحی بدون رونوشت و تسلیم رای اصلی ممنوع می‌باشد رای صادره به اعتبار اصلی‌اش ظرف بیست روز پس از ابلاغ قابل واخواهی در این دادگاه و پس از آن ظرف بیست روز قابل تجدید نظرخواهی در محاکم تجدید نظراستان تهران می‌باشد. 
. 
دادرس شعبه ۱۰۱ دادگاه عمومی جزایی شهرستان رباط کریم- حسن خلیلی. رأی دادگاه تجدیدنظر استان. تجدیدنظرخواهی محکوم علیه آقای د. ص. از دادنامه شماره ۶۰۲۲۱۸ مورخ ۱۳۹۳ / ۱۱ / ۲۹ دادگاه عمومی جزائی شعبه محترم ۱۰۱ رباط‌کریم که به موجب آن و نیز دادنامه ۶۰۲۳۰۲ مورخ ۹۴ / ۱۱ / ۲۰ مشارالیه به دلیل قتل غیر عمدی و ایراد صدمه بدنی غیر عمدی در اثر بی‌احتیاطی در رانندگی حسب مورد به تحمل مجازات محکوم‌شده است وارد نیست زیرا مفاد لایحه اعتراض متضمن جهتی نیست که اساس رای بدوی را متزلزل سازد النهایه اولا " موجبی برای تعیین مجازات جداگانه وجهه عمومی جرم ایراد صدمه بدنی غیر عمدی وجود ندارد و از این رو کیفر پنج ماه حبس از مجموع مجازات تجدیدنظرخواه حذف می‌شود. ثانیا با توجه به مشکلاتی که در لوایح اعتراض شرح داده‌شده است مجازات سه سال حبس به تحمل یکسال و نیم حبس تغییر می‌یابد و با این اصلاح و تغییر و به استناد مواد ۴۵۷ و ۴۵۹ قانون آئین دادرسی کیفری رای بر تایید دادنامه معترض عنه در نتیجه صادر می‌گردد. این رأی قطعی است. 
. 
شعبه ۶۳ دادگاه تجدیدنظر استان تهران - رئیس و مستشار
. 
حبیب محمدعلی زاده اشکلک -اسد اله هادوی
. 
. 
<#>
. رأی دادگاه بدوی. در خصوص اتهام خانم ز. ف.،، مجرد، با سواد، فاقد سابقه کیفری، با وکالت خانم ف. ک. دایر به جعل سند عادی و استفاده از سند مجعول یاد شده موضوع شکایت آقای ب. ح. با وکالت آقای الف. د. نظر به دفاعیات موجه وکیل متهم در ماهیت تحقق جعل و اینکه مطلب الحاق شده به سند فیمابین طرفین هیچگونه تاثیری در قابلیت پرداخت چک اشاره‌شده نمی‌تواند داشته باشد و از این جهت ضرری متوجه شاکی نمی‌تواندباشد و رکن ضرری برای تحقق جعل ضروری است لذا دادگاه وقوع بزه‌های معنونه را محقق ندانسته و با استناد به ماده ۴ قانون آئین دادرسی کیفری و اصل ۳۷ قانون اساسی جمهوری اسلامی ایران متهم را از اتهام‌های انتسابی تبرئه می‌نماید. رای صادره حضوری است وظرف بیست روز پس از ابلاغ قابل اعتراض و رسیدگی در دادگاه تجدید نظر استان تهران می‌باشد. 
. 
رئیس شعبه ۱۱۶۱ دادگاه کیفری ۲ تهران- مجید شریف زاد. رأی دادگاه تجدیدنظر استان. در خصوص تجدیدنظرخواهی ب. ح. با وکالت بعدی ف. ز. نسبت به دادنامه ۰۶۶۷ - ۹۴ مورخ ۱۳۹۴ / ۶ / ۲۹ صادرشده از سوی شعبه ۱۱۶۱ دادگاه کیفری تهران که به موجب آن تجدیدنظرخوانده ز. ف. نسبت به بزه انتسابی جعل سند عادی و استفاده از سند مجعول بلحاظ اینکه هیچگونه تاثیری در قابلیت پرداخت چک اشاره‌شده نمی‌تواند داشته باشد تبرئه شده‌اند موجه ووارد بنظر نمی‌رسد چرا که بشرح اوراق پرونده و مفاد صورت‌جلسه این دادگاه تجدیدنظرخواه قبول به صدور چک و بابت پرداخت اقساط به موقع وام منزل بوده است کرده است جعل و استفاده از سند مجعول مورد ادعای وی و وکیل اختیار شده وی بنا به استدلال و نظر قضائی بعمل آمده در دادنامه معترض عنه تاثیر در مطالبه و پرداخت چک عنوان‌شده در شکایت نداشته است و از طرفی تجدیدنظرخواه در دعوی مطروحه مربوط به چک دفاع از حق و حقوق قانونی خود نموده حالیه دادنامه تجدیدنظرخواسته منطبق با موازین قانونی صادر شده است و مستندا به بند الف ماده ۴۵۵ از قانون آئین دادرسی کیفری ضمن رد تجدیدنظرخواهی دادنامه تجدیدنظرخواسته را عینا تائید می‌نماید این رای حضوری و قطعی می‌باشد. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه بدوی. در خصوص اتهام خانم ر. ج. ج. دائر بر ممانعت از ملاقات اطفال مشترک موضوع مفادکیفر خواست صادره از دادسرای عمومی و انقلاب ناحیه ۱۱ تهران و شکایت آقای ع. ب. با وکالت خانم‌ها م. د. و ع. ه. ب. دادگاه با توجه به مجموع محتویات پرونده و تحقیقات انجام‌شده در جلسه دادگاه و دفاعیات موجه متهم در جلسه دادگاه و ارائه ۱۶ برگ مستند که همگی آنها جزء گزارشات کلانتری می‌باشند که این گزارشات حاکی هستند که متهم اطفال مشترک را یا یکی از آنها را به کلانتری جهت ملاقات با پدرشان برده ولی بچه‌ها حاضر به ملاقات با پدرشان نگردیده‌اند که گزارش مورخه ۱۳۹۳ / ۵ / ۱۷ تا ۱۳۹۳ / ۱۱ / ۳۰ حاکی از همین موضوع می‌باشد حتی گزارش مورخه ۱۳۹۳ / ۳ / ۲۳ کلانتری حاکی است که شاکی به درب منزل متهم مراجعه و فرزند کوچک خود را تحویل گرفت و به کلانتری مراجعه کرد و اظهار داشت که همسرم فرزند بزرگترم را تحویل من نداده است که کلانتری با متهم تماس گرفت و ایشان با فرزندش به کلانتری مراجعه کردند و اظهار داشتند من حاضرم که فرزند بزرگم هم با پدرش ملاقات کند ولی ایشان خودش حاضر به رفتن به منزل پدرش نمی‌باشد که کلانتری هم با فرزند مذاکره کردند ولی وی باز هم حاضر به رفتن همراه پدرش نشدند حتی وکلای شاکی هم مدارکی از کلانتری ارائه دادند که همین چیزها در گزارش قید شده‌اند حتی نوشته‌شده که فرزند از بغل مادرش پایین نیامد که به پدر تحویل دهند و اگر هم موردی ملاقات انجام نشد و مادرش هم تحویل نداده تماما «حاکی از این می‌باشد که واقعا» بچه‌ها خودشان قصد ملاقات با پدر را ندارند بر همین اساس بنظر دادگاه هیچگونه دلیلی بر اینکه واقعا " مادر اطفال بخواهد از ملاقات اطفال با پدرشان ممانعت کند در پرونده وجود ندارد لذا دادگاه به لحاظ فقد ادله و عدم احراز وقوع بزه از ناحیه متهم به استناد اصل ۳۷ قانون اساسی جمهوری اسلامی ایران حکم تبرئه وی را صادر می‌نماید رای صادره حضوری و ظرف مهلت بیست روز پس از ابلاغ قابل تجدید نظر در محاکم تجدید نظر تهران می‌باشد. 
. 
رئیس شعبه ۱۰۰۵ دادگاه عمومی جزایی تهران -محمدجعفر غفاری. رأی دادگاه تجدیدنظر استان. در خصوص تجدیدنظرخواهی آقای ع. ب. نسبت به دادنامه شماره ۰۱۲۴۲ مورخه ۱۳۹۳ / ۱۲ / ۴ صادره از شعبه ۱۰۰۵ دادگاه عمومی جزائی تهران که به موجب آن تجدیدنظر خوانده خانم ر. ج. ج از اتهام ممانعت از ملاقات اطفال مشترک تبرئه گردیده است توجها به مندرجات پرونده خصوصا چون از ناحیه تجدیدنظر خواه ایراد و اعتراض موثری که موجبات نقض دادنامه موصوف را فراهم نماید ابراز و یا عنوان نگردیده و تجدیدنظرخواهی نیز با هیچ‌یک از موارد مندرج در ماده ۲۴۰ قانون آئین دادرسی کیفری منطبق نمی‌باشد علیهذا دادگاه اعتراض را مردود دانسته مستندا به بند الف ماده ۲۵۷ همان قانون دادنامه معترض عنه را تائید می‌نماید رای صادره قطعی می‌باشد. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعید ظاهری - اصغر حیدری
. 
. 
<#>
. رأی دادگاه بدوی. در خصوص اتهام اقای ۱ - م. ق.۲ - ن. ق. ۳ - ج. م. ۴ - ک. ه. که بلحاظ عدم دسترسی به انان مشخصات بیشتری از انان در پرونده موجود نیست. دایر بر عضو گیری در شرکت هرمی کوئیست و ردیف اول و سوم اخذ مبلغ ۸۳۳۰۰۰۰ تومان از شاکی ن. ح. پ. ق. ت. و همچنین ردیف سوم اخذ مبلغ ۷۷۰۰۰۰۰ تومان از م. ن. د. و ردیف اول اخذ ۶۲۵۰ دلار پور سانت ردیف دوم اخذ ۱۵۰۰ دلار پور سانت. ردیف سوم ۶۰۰۰۰ دلار پو. ر سانت. ردیف چهارم ۳۵۵۰۰ دلار پور سانت. از عطف توجه به اوراق و محتویات پرونده. شکایت شکات. پاسخ استعلام دفتر فنی مستقر در دادسرا. تحقیقات بعمل امده کیفر خواست صادره از داسرا عمومی ناحیه ۳۱ تهران. عدم حضور متهمان در جلسه دادگاه علیرغم احضار از طریق انتشار اگهی و اینکه لایحه دفاعیه ارسال ننموده است بنابراین بزهکاری انان محرز است دادگاه به استناد بند ز الحاقی به ماده ۱ قانون مجازات اخلال گران در نظام اقتصادی کشور متهم ک. ه. را به سه سال حبس و سایر متهمین را به دوسال حبس و ردیف اول و سوم رابه رد مال در حق شکات و همگی رابه پرداخت دو برابر پور سانت اخذ شده بعنوان جزای نقدی به نفع صندوق دولت محکوم می‌نماید. رای صادره غیابی و ظرف ۱۰ روزپس از ابلاغ قابل واخواهی در این دادگاه می‌باشد، سپس ظرف ۲۰ روز پس از ان قابلا تجد نظر در محاکم محترم تجد نظر استان تهران می‌باشد. 
. 
رئیس شعبه ۱۰۴۸ دادگاه عمومی تهران- مهدی کاشانکی
. 
. رأی دادگاه بدوی. در خصوص واخواهی آقای ج. م. باوکالت آقای م. ح. گ. نسبت به دادنامه شماره ۲۳۰۰۲۰۷ مورخ ۹ / ۳ / ۹۱ که طی آن به اتهام عضوگیری در شرکت هرمی و اخذ پول از شاکی و دریافت پورسانت به تحمل دوسال حبس و رد مال در حق شکات و پرداخت دو برابر پورسانت اخذ شده بعنوان جزای نقدی در حق صندوق دولت محکوم‌شده است نظر به اینه در خصوص عضوگیری ایراد و اعتراض موجه و موثری که موجبات نقصدادنامه موصوف را فراهم آورد بعمل نیامده است بنابراین واخواهی در این قسمت غیر موجه تشخیص و رد می‌گردد ولی در خصوص رد مال با توجه به انکار واخواه و پاسخ دفتر فنی و نظر به اینکه واخواندگان زیر مجموعه مستقیم واخواه نمی‌باشند در این قسمت واخواهی موجه تشخیص دادگاه به استناد بند الف از ماده ۱۷۷ قانون آئین دادرسی کیفری حکم برائت صادر و اعلام می‌دارد و النهایه با اعمال بند ۵ از ماده ۲۲ قانون مجازات اسلامی مجازات حبس را به هشت ماه تقلیل می‌نماید و دادنامه موصوف با این تغییرات تائید می‌گردد رای صادره ظرف ۲۰ روز پس از ابلاغ قابل تجدیدنظرخواهی در محاکم محترم تجدید نظر استان تهران می‌باشد. 
. 
رئیس شعبه ۱۰۴۸ دادگاه عمومی تهران- مهدی کاشانکی. رأی دادگاه بدوی. در خصوص درخواست تجدیدنظرخواهی آقای ن. ح نسبت به دادنامه شماره ۲۳۰۰۲۱۷ - ۹ / ۳ / ۱۳۹۱ صادره از همین شعبه نظر به اینکه حسب اوراق پرونده دادنامه تجدیدنظر خواسته در تاریخ ۱۳ / ۷ / ۱۳۹۲ به تجدیدنظرخواه ابلاغ بعمل آمده مشارالیه در تاریخ ۸ / ۸ / ۱۳۹۲ که به شماره ۲۳۰۰۵۱۱ - ۸ / ۸ / ۱۳۹۱ ثبت دفتر گردیده درخواست تجدنظر خواهی خود را به دادگاه تقدیم داشته اعتراض وی بنظر دادگاه خارج از فرجه قانونی می‌باشدعلی هذا دادگاه مستندا به ماده ۲۴۵ از قانون آئین دادرسی کیفری قرار رد درخواست تجدنظر خواهی مشارالیه صادر واعلام می‌گردد رای صادره ظرف مدت ۲۰ روز از تاریخ ابلاغ قابل تجدنظر در محاکم تجدنظر استان تهران می‌باشد. 
. 
قاضی شعبه ۱۰۴۸ دادگاه عمومی تهران - محمدرضا نوده فراهانی. رأی دادگاه تجدیدنظر استان. در خصوص درخواست آقای م. گ. به وکالت از محکوم علیه آقای ج. م. دائر بر تجویز اعاده دادرسی نسبت به دادنامه‌ی صادره از شعبه ۶۹ دادگاه تجدیدنظر استان تهران به شماره ۹۳۰۹۰۰۵۹۵ تاریخ ۹۳ / ۸ / ۱۴ از دیوانعالی محترم کشور، و به خلاصه چنین توضیح داده که به موجب بخشی از دادنامه شماره ۹۱۰۳۰۰۲۰۷ تاریخ ۹۱ / ۳ / ۹ صادره از شعبه ۱۰۴۸ دادگاه عمومی جزائی سابق تهران موکل وی باتهام دائر بر عضو گیری در شرکت هرمی کوئیست با شکایت آقایان ن. ح. پ. ق. ت. و م. ن. د. و کیفرخواست تنظیمی از سوی دادسرای ویژه رسیدگی به جرایم رایانه و فن‌آوری اطلاعات ناحیه ۳۱ تهران و به استناد بند «ز» ; الحاقی به ماده ۱ قانون مجازات اخلالگران در نظام اقتصادی کشور غیابا به کیفر حبس به مدت دو سال، رد مال در حق شکات و پرداخت دو برابر پورسانت اخذ شده به عنوان جزای نقدی به نفع صندوق دولت محکوم گردیده و با واخواهی مشارالیه، دادگاه با صدور دادنامه‌ی شماره ۹۲۰۳۰۰۲۹۸ تاریخ ۹۲ / ۴ / ۹ با این استدلال که «با توجه به انکار واخواه و پاسخ دفتر فنی و نظر به اینکه واخواندگان (شکات و آقایان ک. ه.، ن. ق.، ع ج و م ق) زیر مجموعه مستقیم وی نمی‌باشند لذا در مورد رد مال حکم برائت واخواه صادر و با اعمال بند ۵ از ماده ۲۲ قانون مجازات اسلامی سابق مجازات حبس به هشت ماه تقلیل و دادنامه با تغییرات بعمل آمده تایید می‌شود». پس از آن وکیل مستدعی اعاده دادرسی به تجدیدنظرخواهی از حکم صادره اقدام و پرونده به شعبه ۶۹ دادگاه تجدیدنظر استان تهران ارجاع و شعبه مرجوع الیه با انشاء رای به شماره دادنامه‌ی ۹۳۰۹۰۰۵۹۵ تاریخ ۹۳ / ۸ / ۱۴ دائر بر اینکه «از توجه به رسیدگی‌های بعمل آمده از سوی دادسرا و دادگاه بدوی و ملاحظه گزارش دفتر فنی دادسرای ناحیه ۳۱ تهران نظر به اینکه ایراد و اعتراض موثر و موجهی که به اساس و ارکان رای لطمه وارد نموده و مالا موجب نقض آن شود از ناحیه تجدیدنظرخواه ارائه و عنوان نگردیده است لذا دادگاه با رد تجدیدنظرخواهی دادنامه‌ی تجدیدنظرخواسته را مستندا به بند الف ماده ۲۵۷ قانون آئین دادرسی کیفری (سابق) تایید می‌نماید» ; به رد تجدیدنظرخواهی اصدار حکم می‌نماید وکیل تجدیدنظرخواه از دادنامه اخیر البیان درخواست تجویز اعاده دادرسی بعمل آورده و خلاصتا اظهار داشته موکل از کسی مبلغ یا پورسانتی دریافت نکرده و در مورد رد مال به شکات نیز تبرئه شده بنابر این محکومیت وی به پرداخت دو برابر ارزش ریالی ۶۰ / ۰۰۰ دلار به عنوان مجازات جزای نقدی خلاف قانون است که در این راستا درخواست به شعبه ۷ دیوان عالی کشور ارجاع و اعضای شعبه مشاوره نموده و به موجب دادنامه شماره ۹۴۰۲۰۰۲۵۲ تاریخ ۹۴ / ۹ / ۲ چنین رای می‌دهد: «درخواست آقای ج. م. با وکالت آقای م. گ. دائر بر تجویز اعاده دادرسی نسبت به دادنامه شماره ۹۳۰۵۹۵ - ۹۳ / ۸ / ۱۴ صادره از شعبه ۶۹ دادگاه تجدیدنظر استان تهران که متضمن محکومیت نامبرده به تحمل هشت ماه حبس و پرداخت جزای نقدی معادل دو برابر پورسانت ماخوذه به اتهام عضوگیری در شرکت هرمی کوئیست با مطالعه و بررسی پرونده محاکماتی قابل اجابت می‌باشد زیرا مجازات قانونی بزه انتسابی و ارتکابی مشارالیه به موجب تبصره یک ماده ۲ قانون مجازات اخلالگران در نظام اقتصادی علاوه بر رد مال و حبس از شش ماه تا سه سال جزای نقدی معادل دو برابر اموالی است که از طرق مذکور بدست آورده و از طرفی بر خلاف تصور وکیل متقاضی جزای نقدی مورد حکم دادگاه در ما نحن فیه مرتبط و مبتنی بر وجوه ادعایی شکات و تابع آن نبوده تا با صدور حکم برائت راجع به رد مال جزای نقدی هم به تبع آن منتفی گردد بلکه جزای نقدی مزبور مربوط به پورسانتی است که متفاوت از پول پرداختی و ادعایی شکات می‌باشد و دفتر فنی مستقر در دادسرای مربوطه به شرح برگ ۴۸ پرونده امر آنرا به محکوم علیه متقاضی اعاده دادرسی تایید نموده است اما نظر به اینکه متقاضی در کلیه مراحل دادرسی منکر دریافت هر گونه وجهی از شکات شده کما اینکه در این خصوص حکم برائت صادر گشته وکیل وی هم اظهار داشته موکل دیناری پورسانت دریافت نکرده است و با لحاظ اینکه پاسخ دفتر فنی مستقر در دادسرا که مبنای محکومیت متقاضی به پرداخت جزای نقدی قرار گرفته جنبه کارشناسی داشته و موضوعیت ندارد تجدید کارشناسی و یا ارجاع امر به هیات کارشناسی در راستای مسجل شدن اینکه محکوم علیه (متقاضی) مبلغ اعلامی دفتر فنی را بدست آورده یا خیر؟ (شرط و مبنای محکومیت به جزای نقدی به موجب تبصره یک ماده ۲ مرقوم بدست آوردن مال می‌باشد) وجود داشته و چون لازمه این امر رسیدگی مجدد از سوی دادگاه ذیصلاح است به استناد مقررات بند چ ماده ۴۷۴ قانون آئین دادرسی کیفری و ماده ۴۷۶ همان قانون با تجویز اعاده دادرسی رسیدگی مجدد را به شعبه همعرض دادگاه صادر کننده رای قطعی ارجاع و نظر دادگاه محترم مرجوع الیه را به مقررات ماده ۴۷۸ قانون مارالذکر معطوف می‌دارد» ;. پرونده پس از وصول به دادگاه‌های تجدیدنظر به این شعبه ارجاع می‌شود نظر به اینکه در پی استعلام این دادگاه از دفتر فنی دادسرای ویژه رسیدگی به جرایم رایانه‌ای و فن‌آوری اطلاعات مبنی بر استخراج زیر مجموعه‌های قابل‌دسترسی به متهم از سوابق موجود، آن دفتر طی نامه‌ی شماره ۰۲۰۴۴۴ / ف. د تاریخ ۹۴ / ۱۱ / ۱۹ اعلام داشته «متهم ج. م. پس از عضویت در شرکت هرمی کوئیست و دارا بودن تعداد ۴۵۸ زیر مجموعه که از این تعداد زیر مجموعه، ۱۹۶ سمت راست و ۲۶۲ سمت چپ قرار دارد و زیر مجموعه مستقیم متهم غ ر بر و م ق می‌باشد که مبلغ ۶۰۰۰۰ دلار پورسانت دریافت کرده است و تاریخ دریافت اولین پورسانت مشارالیه در هفته ۲۴ سال ۲۰۰۹ مقارن با اوایل تیر ماه سال ۱۳۸۸ است و نظر به اینکه اوراق منعکس در صفحات ۷ و ۸ پرونده دلالت بر آن دارد که شکات به متهم و مستدعی اعاده دادرسی پول داده‌اند و نظر به اینکه اظهارات و دفاعیات متهم م ق به شرح ورقه‌ی ۱۵ اشعار بر آن دارد که وی به همراه شکات توسط مستدعی اعاده دادرسی عضوگیری شده‌اند و نظر به اینکه مستدعی اعاده دادرسی در صفحه ۱۰۸ پرونده اظهار و اقرار داشته در اواخر سال ۸۷ وارد شرکت شده و بعد از آن شروع به عضوگیری کرده است علیهذا اتهام انتسابی به مشارالیه امری محتوم و ثابت بوده النهایه نظر به تحمل کیفر حبس مورد حکم از سوی مستدعی اعاده دادرسی و اینکه بیش از سه ماه نیز به علت عدم توانایی در پرداخت جزای نقدی محبوس بوده و از طرفی بنا به اظهار وی همسرش مبتلا به بیماری‌ام اس می‌باشد و فاقد سابقه محکومیت قبلی است و شاکی خصوصی هم ندارد دادگاه با اعمال مواد ۳۷ و ۳۸ قانون مجازات اسلامی وی را مستحق تخفیف دانسته و جزای نقدی را به میزان دویست میلیون ریال تقلیل و مالا با مناط ماده ۴۸۰ قانون آئین دادرسی کیفری ضمن مردود دانستن درخواست اعاده دادرسی دادنامه صادره از شعبه ۶۹ دادگاه تجدیدنظر استان تهران به شماره ۹۳۰۹۰۰۵۹۵ تاریخ ۹۳ / ۸ / ۱۴ را تایید و استوار می‌نماید. رأی صادره قطعی است. 
. 
شعبه ۷۰ دادگاه تجدیدنظر استان تهران - رئیس و مستشار
. 
محمد علی بیک وردی - ولی‌الله فتاحی
. 
. رأی دادگاه تجدیدنظر استان. نظربه اینکه بموجب قسمتی از دادنامه غیابی شماره ۹۱۰۹۹۷۲۱۹۲۳۰۰۲۰۷ مورخ ۹۱ / ۳ / ۹ صادرشده ازشعبه ۱۰۴۸ دادگاه عمومی تهران آقای ج. م. از حیث ارتکاب بزه عضوگیری در شرکت هرمی گلدکوئیست به تحمل دوسال حبس و پرداخت ارزش ریالی دو برابر شصت هزار دلار به عنوان جزای نقدی درحق دولت استرداد مبلغ هفتادو هفت میلیون ریال در حق آقای م. ن. د. و استرداد مبلغ هشتادو سه میلیون و سیصدهزار ریال مشترکا با آقای م. ح درحق آقای ن. ح محکوم گردیده که باواخواهی وی باوکالت آقای م. گ، حسب دادنامه شماره ۹۲۰۹۹۷۲۱۹۲۳۰۰۲۹۸ مورخ ۹۲ / ۴ / ۹ صادره از همان دادگاه، محکومیت مشارالیه به ردمال به شکات یاد شده نقض و حکم بر برائت وی صادر وحبس نیز به هشت ماه تقلیل و درسایر موارد دادنامه واخواسته تایید شده است. متعاقبا آقای م. گ بوکالت از نامبرده از جهت محکومیت موکل خود و همچنین احداز شاکیان بنام آقای م. ن. د. در مورد رای برائت صادره درخصوص ردمال نسبت به دادنامه اخیرالذکر تجدیدنظرخواهی نموده‌اند. ازتوجه به رسیدگیهای بعمل آمده از سوی دادسرا و دادگاه بدوی و ملاحظه گزارش دفتر فنی دادسرای ناحیه ۳۱ تهران نظر به اینکه ایراد و اعتراض موثر و موجهی که به اساس و ارکان رای لطمه وارد نموده ومالا موجب نقض آن شود از ناحیه تجدید نظر خواهان ارائه و عنوان نگردیده است دادگاه با رد تجدید نظر خواهیهای آنان دادنامه تجدید نظر خواسته را مستندا به بند الف ماده ۲۵۷ قانون آیین دادرسی کیفری تایید می‌نماید. این رای قطعی است. 
. 
شعبه ۶۹ دادگاه تجدیدنظر استان تهران - رئیس و مستشار
. 
ناصر ولدخانی - ابراهیم شیخی
. 
. 
. 
<#>
. رأی دادگاه بدوی. در خصوص اتهام آقایان م. ت. متولد ۱۳۶۴ و ع. الف. متولد ۱۳۷۳ و خانم س. الف. متولد ۱۳۶۸ همگی آزاد با قرار کفالت دائر بر برقراری رابطه نامشروع با همدیگر دادگاه با ملاحظه محتویات پرونده از جمله گزارش نیروی انتظامی نحوه دستگیری متهمان و سایر قرائن و امارات اتهام وارده به آنان محرز بوده لذا مستندا به ماده ۶۳۷ قانون مجازات اسلامی مصوب ۱۳۷۵ حکم به محکومیت هر یک از متهمان به تحمل ۷۴ (هفتاد و چهار) ضربه شلاق صادر و اعلام می‌گردد رأی اصداری حضوری و ظرف بیست روز از تاریخ ابلاغ قابل اعتراض در دادگاه تجدیدنظر استان تهران است. 
. 
رئیس شعبه ۱۰۱ دادگاه کیفری ۲ شهرستان پیشوا -احمد شاهبداغی. رأی دادگاه تجدیدنظر استان. تجدیدنظرخواهی آقای ع. ح. ر به وکالت از ع. الف. متولد ۷۳ و آقای م. ت. متولد ۶۴ و خانم س. الف. متولد ۶۸ از دادنامه شماره ۱۰۱۹ مورخ ۹۴ / ۹ / ۱۷ صادره از شعبه ۱۰۱ دادگاه کیفری ۲ پیشوا که تجدیدنظرخواهانها از حیث اتهام رابطه نامشروع که هر یک به تحمل ۷۴ ضربه شلاق تعزیری محکوم‌شده‌اند و رای دادگاه ابلاغ‌شده که در موعد مقرر به رای دادگاه اعتراض و تقاضای تجدیدنظرخواهی داشته و به این دادگاه ارجاع شده و با وصول سابقه و ملاحظه آن و بررسی به عمل آمده و با عنایت به اینکه تجدیدنظرخواهانها برای نقض رای دادگاه دلیلی ارائه نکرده‌اند و اعتراض با مصادیق ماده ۴۳۴ ماده ۴۳۴ قانون آئین دادرسی کیفری انطباق ندارد فلذا ضمن رد اعتراض دادنامه معترض عنه به استناد بند الف از ماده ۴۵۵ قانون آئین دادرسی کیفری عینا تایید می‌نماید. لیکن دادگاه شلاق تعزیری تجدیدنظرخواهانها را به علت جوان بودن و فقدان سابقه کیفری موثر و اوضاع خاص اجتماعی وبه استناد مواد ۴۶ و ۵۴ قانون مجازات اسلامی برای مدت یکسال قرار تعلیق اجرای مجازات صادر و اعلام می‌گردد. هر گاه در مدت تعلیق مرتکب جرایم حدی، قصاص، تعزیری و محکوم به پرداخت دیه گردند قرار تعلیق مجازات لغو خواهد شد. رأی صادره قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. در خصوص اتهام آقایان ۱ - ک. خ. ۲ - ب. د. ۳ - م. ر. دایر بر متهم اول فروش ۶۰ متر از اراضی ملی و دولتی در روستای … و اخذ مبلغ هفتاد و چهار میلیون ریال از ب. د. و متهم دوم خرید ملک فوق و فروش آن به م. ر. به مبلغ چهل و پنج میلیون ریال و متهم سوم دایر بر خرید ملک فوق، با توجه به مجموع محتویات پرونده، شکایت سرپرست پارکهای ملی …، تعلق اراضی مورد معامله به دولت، مبایعه نامه‌های مورخ ۸۷ / ۰۳ / ۱۵ بین ک. خ. و ب. د. و مورخ ۸۹ / ۰۳ / ۱۳ بین ب. د. و م. ر. وبا عنایت به متن مبایعه نامه که ظاهر آن دلالت بر علم نامبردگان به تعلق وقوع ملک در محدوده اراضی منطقه حفاظت‌شده دارد و شرایطی که در مبایعه نامه آورده‌اند این امر را نشان می‌دهد و اینکه متهمان بدون هیچ‌گونه استعلامی از مبادی مربوطه زمین فوق را بین خود معامله نموده‌اند، وقوع بزه فوق از سوی نامبردگان محرز است، لذا دادگاه به استناد ماده یک قانون راجع به انتقال مال غیر و ماده یک قانون تشدید مجازات مرتکبین اختلاس و ارتشاء و کلاهبرداری مصوب ۱۳۶۷ مجمع تشخیص مصلحت نظام و با توجه به نحوه عملکرد متهمان ووضعیت اقتصادی و اجتماعی متهمان دوم و سوم ووضعیت معیشتی ایشان و با توجه به بی‌توجهی متهم اول به اخطاریه‌های قانونی و عدم حضور در جلسات دادگاه و تحقیق علیرغم ابلاغهای قانونی، دادگاه متهم اول را به تحمل سه سال حبس تعزیری و پرداخت هفتاد و چهار میلیون ریال جزای نقدی در حق دولت و هر یک از متهمان دوم و سوم را با رعایت مواد ۳۷ و ۳۸ از قانون مجازات اسلامی مصوب ۱۳۹۲ و مواد ۶۴ و ۶۷ و ۷۹ و ۸۳ از آن قانون وماده ۳ قانون وصول برخی از درآمد‌های دولت و مصرف آن درموارد معین، به پرداخت دو میلیون ریال جزای نقدی بدل از یک سال حبس و جزای نقدی مد نظر قانون‌گذار در حق دولت محکوم می‌نماید. رأی صادره در خصوص متهم اول غیابی و ظرف ده روز قابل واخواهی دراین دادگاه می‌باشد و در خصوص متهمان ردیف دوم وسوم حضوری و ظرف مهلت بیست روز از تاریخ ابلاغ قابل اعتراض در دادگاه تجدید نظر استان تهران می‌باشد. 
. 
رئیس شعبه ۱۰۵۰ دادگاه عمومی (جزائی) تهران- بیژن خورشیدوند
. 
. رأی دادگاه بدوی. در خصوص واخواهی آقای ک. خ. از دادنامه شماره ۹۳۰۹۹۷۲۱۹۲۵۰۰۹۴۱ مورخ ۱۳۹۳ / ۱۰ / ۰۷ این دادگاه، نظر به اینکه در این مرحله از دادرسی متهم اولا اصل فروش ملک را به ایادی بعدی پذیرفته و ثانیا اظهار داشته است ملک را از شخص دیگری به نام م. خریداری نموده ودر پاسخ سوالات دادگاه معلوم گردیده از ابتداء سندی به نام فروشنده وجود ندارد واز سویی سالهاست کلیه اهالی محل، استقرار ملک از وضعیت مالکیت دولت و ادعای دولت علیه افراد، مطلع می‌باشند، مع‌الوصف متهم اقدام به خرید و فروش ملک نموده ودلیلی که موجبات نقض دادنامه را فراهم نماید از سوی وی ارائه نگردیده، لذا به استناد مادتین ۲۱۷ و ۲۱۸ از قانون آیین دادرسی کیفری ضمن رد واخواهی وی، دادنامه مزبور راعینا تأیید می‌نماید. رأی صادره حضوری و ظرف مهلت بیست روز از تاریخ ابلاغ قابل اعتراض در دادگاه تجدید نظر استان تهران می‌باشد. 
. 
رئیس شعبه ۱۰۵۰ دادگاه عمومی (جزائی) تهران- بیژن خورشیدوند. رأی دادگاه تجدیدنظر استان. تجدیدنظرخواهی آقای ک. خ. متولد ۵۳ فاقد سابقه کیفری و متاهل از دادنامه شماره ۱۰۷۶ مورخ ۹۳ / ۱۱ / ۸ صادره از شعبه ۱۰۵۰ دادگاه عمومی جزائی تهران که در مقام واخواهی از دادنامه شماره ۹۴۱ مورخ ۹۳ / ۱۰ / ۷ از حیث اتهام انتقال مال غیر در حکم کلاهبرداری به تحمل سه سال حبس تعزیری و پرداخت هفتاد و چهار میلیون ریال جزای نقدی در حق دولت محکوم‌شده‌اند اعتراض نموده و تقاضای تجدیدنظرخواهی داشته که پرونده به دادگاه تجدیدنظر استان ارسال و به این شعبه ارجاع و با وصول سابقه و ملاحظه آن و تهیه گزارش و تعیین وقت رسیدگی و دعوت تجدیدنظرخواه و حضور نماینده حقوقی پارکهای ملی … و استماع اظهارات طرفین وبا عنایت به اینکه تجدیدنظرخواه برای رد اتهام به اظهارات آقای ب. د نموده و این دادگاه به کلانتری جاجرود ابلاغ تا اینکه با همکاری خ. شناسایی و معرفی و تحقیق به عمل آید که متاسفانه آقای خ. همکاری لازم را به عمل نیاورده است النهایه دادگاه با توجه به بررسی و تحقیقات معموله و ضمن رد تجدیدنظرخواهی و به استناد بند الف ماده ۴۵۵ و ماده ۴۵۹ قانون آئین دادرسی کیفری و رعایت بند الف از ماده ۳۷ و بند پ ماده ۳۸ قانون مجازات اسلامی به علت اوضاع خاص اجتماعی و خانوادگی و فقدان سابقه کیفری و با تقلیل حبس از سه سال به نه ماه، دادنامه معترض عنه عینا تایید و استوار می‌گردد. رأی صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار
. 
​علی اصغر شفیعی خورشیدی - احمد موسی پور
. 
. 
<#>
. رأی دادگاه تجدیدنظر استان. اعتراض آقای س. م باوکالت ش. ل. نسبت به دستورممنوع الخروجی شماره ۵۷۴ مورخ ۹۴ / ۱۱ / ۶ صادره ازشعبه ۱۰۲ دادگاه کیفری دو رودهن وارد است زیرا باملاحظه وامعان نظر به مفاد دستورشماره مذکور چنین استنباط می‌شود که این تصمیم دادگاه به منظور دسترسی به متهم متواری صادرشده و مستند به ماده ۱۸۸ قانون ایین دادرسی کیفری بوده است گرچه دادگاه استناد به ماده قانونی ننموده است ومع الوصف این دستور قضایی غیرقابل اعتراض است، بلی، چنانچه این دستور درراستای ماده ۲۴۷ قانون مزبور به صورت قرارممنوع الخروجی صادرمی شده است این دستور قرارتلقی می‌شده و دراجرای تبصره ۲ ماده اخیرالذکر قابل اعتراض دردادگاه صالح بوده است بناء علیهذا دستور ممنوع الخروجی موصوف غیرقابل اعتراض تلقی وباالمال قراررد اعتراض تجدیدنظرخواه صادرواعلام می‌گردد این تصمیم قطعی است
. 
شعبه ۵۷ دادگاه تجدیدنظر استان تهران - مستشار و مستشار
. 
عقیل نوری فر- مجید رشیدیان
. 
. 
. 
<#>
. رأی دادگاه بدوی. در خصوص اتهام آقای الف. الف. با وکالت خانم ز. ن دایر بر انتقال مال غیر (سه دانگ مشاع ملک … از پلاک ثبتی … فرعی از … اصلی واقع در …) موضوع شکایت خانم ز. الف. (همسرش) با وکالت خانم ز. ک. با عنایت به جمیع اوراق و محتویات پرونده وکیل شاکیه خلاصتا چنین بیان داشته که موکل اقدام به ابتیاع سه دانگ مشاع از شش‌دانگ عرصه و اعیان یک باب خانه به مساحت ۱۸۷ مترمربع از پلاک ثبتی فوق‌الذکر از متهم که رابطه زوجیت داشته نموده و متهم شش‌دانگ پلاک را به فرزند خودشان منتقل نموده است. وکیل متهم در دفاع اظهار داشته اولا وکالت موکل به همسرش وکالت کاری بوده و ادعای اقرارنامه نیز صرفا یک فتوکپی بوده و شاکی از ارائه اصل آن عاجز می‌باشد و با توجه به اینکه اکنون کل ملک به نام موکل می‌باشد بنا به مراتب مذکور و با توجه به سایر قراین و امارات موجود در پرونده و اینکه فروش مال غیر خصوصا که متهم در آن نیز سهیم باشد نمی‌تواند از مصادیق بزه کلاهبرداری و مشمول مقررات قانون تشدید مجازات مرتکبین اختلاس و ارتشاء باشد چون عمل ارتکابی متهم به فرض صحت از مصادیق بارز معامله فضولی و فاقد وصف جزایی و دارای وصف حقوقی است. بنابراین دادگاه با عنایت به جمیع اوراق پرونده به لحاظ عدم احراز وقوع بزه از ناحیه متهم و به استناد بند الف ماده ۱۷۷ قانون آیین دادرسی کیفری و اصل حاکمیت برائت حکم بر برائت صادر و اعلام می‌نماید. رأی صادره حضوری و در مهلت بیست روز پس از ابلاغ قابل اعتراض در دادگاه تجدیدنظر استان تهران می‌باشد. 
. 
دادرس شعبه ۱۰۲ دادگاه جزایی ورامین -محمدرضا فرقانی. رأی دادگاه تجدیدنظر استان. تجدیدنظرخواهی خانم ز. الف. با وکالت خانم ز. ک. نسبت به دادنامه شماره ۲۵۴ - ۹۳ مورخه ۱۳۹۳ / ۱۱ / ۱۸ صادره از شعبه ۱۰۲ دادگاه عمومی جزایی ورامین که متضمن برائت آقای الف. ع. ک. با وکالت خانم ز. ن. از ارتکاب بزه انتقال مال غیر موضوع شکایت شاکیه می‌باشد موجه و وارد است زیرا از بررسی مجموع اوراق و محتویات پرونده و اظهارات طرفین و وکلای آنان و مدافعات انجام‌گرفته مشخص و مبرهن گردیده که اقرارنامه استنادی از سوی شاکیه صحت و واقعیت داشته و متهم نیز در صفحه ۱۹ پرونده به وجود آن صحه گذاشته است و قطع نظر از وجود وکالت‌نامه تنظیمی نامبرده مجاز به انتقال سهم شاکی به غیر نبوده است و با تحقق بزه انتقال مال غیر انتقال مجدد ملک بنام خود مؤثر در مقام نبوده است لذا ارتکاب بزه انتقال مال غیر موضوع شکایت مطروحه ازنظر هیأت دادگاه محرز و مسلم تشخیص داده‌شده با استناد به بند پ ماده ۴۵۵ قانون آیین دادرسی کیفری مصوب ۹۲ ضمن نقض دادنامه تجدیدنظر خواسته مستندا به ماده یک قانون مجازات انتقال مال غیر ناظر به ماده یک قانون تشدید مجازات مرتکبین ارتشاء و اختلاس و کلاهبرداری مصوب سال‌های ۶۴ و ۶۷ مجمع تشخیص مصلحت نظام متهم را به تحمل یک سال حبس تعزیری و رد مال (سه دانگ مشاع از ساختمان موضوع پرونده) و با رعایت ماده ۲۲ اصلاحی قانون تشکیل دادگاه‌های عمومی و انقلاب به پرداخت ده میلیون ریال جزای نقدی در حق صندوق دولت محکوم و اعلام می‌نماید این رأی قطعی است. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعید ظاهری - اصغر حیدری
. 
. 
<#>
. رأی دادگاه بدوی. در خصوص اتهام آقای م. ع متولد ۱۳۳۷ فاقد سابقه کیفری باسواد دایر بر سرقت یک دستگاه گوشی تلفن همراه آیفون S ۵ موضوع شکایت اقای ج. ص. با توجه به محتویات پرونده و انکار متهم در جلسه رسیدگی دادگاه و اینکه صرف حضور متهم در محل سرقت را نمی‌توان وی را سارق شناخت بنابراین بلحاظ فقد دلیل و عدم حصول اقناع وجدانی با رعایت اصل سی و هفتم قانون اساسی جمهوری اسلامی ایران حکم برائت صادر و اعلام می‌گردد رای صادره حضوری بوده و ظرف مدت بیست روز از تاریخ ابلاغ قابل تجدیدنظرخواهی در محاکم محترم تجدیدنظر استان تهران است. 
. 
رئیس شعبه ۱۰۵ دادگاه کیفری دو شهرستان ری- یحیی خردمند. رأی دادگاه تجدیدنظر استان. در خصوص تجدیدنظرخواهی آقای ج. ص. از دادنامه شماره ۹۴۰۹۹۷۰۲۵۱۹۰۰۵۲۲ مورخ ۹۴ / ۸ / ۲۴ شعبه ۱۰۵ دادگاه کیفری ۲ شهر ری که به موجب آن در خصوص شکایت تجدیدنظرخواه علیه آقای م. ع دایر بر سرقت یک دستگاه گوشی تلفن همراه آیفون S ۵ (اس ۵) حکم برائت صادر شده است با عنایت به مجموع محتویات پرونده، مدافعات طرفین در طول جریان دادسری وملاحظه لایحه تجدیدنظرخواهی که استناد ایشان به فیلم مدار بسته و شهادت شهود تعرفه شده می‌باشد که به تصریح ماده ۱۸۳ قانون مجازات اسلامی مصوب ۱۳۹۲ / ۲ / ۱ کمیسیون قضایی و حقوقی مجلس شورای اسلامی، شهادت باید از روی قطع و یقین به نحوی که مستند به امور حسی و از طریق متعارف باشد در حالی که در ما نحن فیه، شهود تعرفه شده مستند به فیلم مدار بسته ادای شهادت نموده که تجدیدنظرخوانده در مراحل رسیدگی انکار کرده است ضمن اینکه صرف فیلم مدار بسته نمی‌تواند دلیلی بر اثبات وقوع جرم باشد من حیث المجموع، نظر به اینکه تجدیدنظرخواه ایراد و اعتراض موثری که موجبات نقض دادنامه تجدیدنظرخواسته را فراهم نماید بعمل نیاورده و دادنامه معترض عنه صحیحا و مطابق مقررات اصدار یافته مستندا به بند الف ماده ۴۵۵ قانون آئین دادرسی کیفری مصوب ۹۲ / ۱۲ / ۴ کمیسیون قضائی و حقوقی مجلس شورای اسلامی ضمن تایید دادنامه تجدیدنظرخواسته، رای به رد تجدیدنظرخواهی صادر واعلام می‌گردد. رأی صادره قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. در خصوص اتهام اقای ع. چ متولد ۱۳۶۰ با وکالت آقای ر. غ. دائر بر توهین موضوع شکایت آقای د. د. ن. د متولد ۵۲ عضو شورای حل اختلاف شهرستان … با عنایت به شکایت شاکی ملاحظه لایحه تقدیمی متهم در شورای حل اختلاف؛ که در قسمتی از لایحه ایشان آمده است … قاضی شورا با نقض اصول قضاوتی قصد مساعدت با وکیل خوانده داشته و بدین منظور با نقض حقوق اینجانب به نفع خوانده اتخاذ تصمیم نموده … اعضأشورا به لحاظ حقوقی بیسواد بوده و صرفا با کلمات و سخنان عامیانه اجبارا سعی در رسیدگی دارند … صفحه ۱ و ۲ اظهارات شاکی به تاریخ ۹۳ / ۹ / ۹ نزد بازپرس محترم اظهارات متهم در مرجع انتظامی برابر هشت و همچنین به تاریخ ۱۳۹۳ / ۱۲ / ۳ نزدبازپرس محترم دادسرا قرار مجرمیت و کیفرخواست دادسرای شهرستان بهارستان ضمن عدول از عنوان اتهامی مندرج در کیفر خواست اتهام توهین به متهم را محرز و مسلم دانسته مستندا به ماده ۶۰۸ قانون مجازات اسلامی مصوب ۱۳۷۵ متهم را به پرداخت یک‌میلیون ریال جزای نقدی با احتساب ایام بازداشت قبلی محکوم می‌نماید و از بابت اتهام افتراء مندرج در کیفر خواست توجها به عدول دادگاه از اتهام انتسابی متهم و محکومیت متهم به شرح مذکور توجها به اینکه صریحا امری را که از نظر قانونی جرم محسوب شود به شاکی نسبت نداده علیهذا پیرامون اتهام افتراء به لحاظ فقد ادله مستندا به ماده ۴ قانون ایین دادرسی کیفری و اصل ۳۷ قانون اساسی و ماده ۱۲۰ قانون مجازات اسلامی مصوب ۹۲ / ۲ / ۱ حکم به برائت متهم از اتهام انتسابی صادر و اعلام می‌دارد. رای صادره حضوری وظرف بیست روز پس ازابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس شعبه ۱۰۴ جزائی دادگستری شهرستان بهارستان- احمد فتحی. رأی دادگاه تجدیدنظر استان. در خصوص تجدیدنظرخواهی آقایان ۱ - ع. چ. ۲ - د. د. ن. هریک نسبت به قسمتی از دادنامه شماره ۴۰۰۹۳۷ - ۹۴ مورخ ۹۴ / ۷ / ۲۷ در پرونده کلاسه ۷۰۰۰۴۸ - ۹۴ صادره از شعبه ۱۰۴ دادگاه کیفری دو بهارستان که به موجب آن آقای ع. چ. به اتهام توهین موضوع شکایت آقای د. د. ن. و با احراز بزهکاری و به استناد ماده ۶۰۸ قانون مجازات اسلامی (تعزیرات) به پرداخت یک‌میلیون ریال جزای نقدی در حق دولت محکوم‌شده است و از اتهام افترا به لحاظ عدم انتساب دادن صریح جرمی به آقای د. ن. و به لحاظ فقد ادله تبرئه شده است نظر به اینکه تجدیدنظر خواهان ایراد و دفاع موثری که موجب نقض دادنامه تجدیدنظر خواسته باشد اقامه ننموده‌اند و از نظر این دادگاه ایضا دادنامه تجدیدنظر خواسته منطبق با موازین قانونی است و ایرادی که موجب نقض آن باشد مشهود نیست و به استناد بند الف ماده ۴۵۵ قانون آئین دادرسی کیفری ضمن رد تجدیدنظر خواهی، تجدیدنظر خواهان دادنامه تجدیدنظر خواسته تائید می‌گردد. رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. 
<#>
. رأی دادگاه بدوی. در خصوص اتهام آقایان ۱ - ع. ع. ۲ - الف. ع. ۳ - م. ع. ردیف اول و دوم دائر بر مشارکت در ایراد ضرب و جرح عمدی منجر به شکستگی عضو و ردیف سوم دائر بر ایراد جرح عمدی باچاقو نسبت به جراحات وارده در دست، که به شرح کیفرخواست مورخه ۲۶ / ۸ / ۹۳ - دادسرای عمومی و انقلاب شهریار برای آنها تقاضای مجازات شده است توجها به شکایت شاکی خصوصی آقای ق. خ. با وکالت آقای ن. م. ت. گزارش مرجع انتظامی، گواهی‌های پزشکی قانونی، شهادت شهود منعکس در پرونده، اقرار متهم ردیف اول و سوم به درگیری و مویدا به سائر قرائن و امارات موجود بزهکاری وی محرز و مسلم است، فلذا مستندا به مواد، ۷۱۴، ۷۰۹، ۵۵۹ قانون مجازات اسلامی مصوب سال ۱۳۹۲ و ماده ۶۱۴ قانون مجازات اسلامی و تبصره آن بدوا از حیث جنبه عمومی بزه حکم به محکومیت هریک از متهمین ردیف اول و دوم به تحمل دوسال حبس تعزیری به لحاظ احراز بیم تجری وعدم امکان اجرای قصاص و ردیف سوم به تحمل شش ماه حبس تعزیری صادر و اعلام لکن با عنایت به جوان بودن متهمین و فقدان سابقه کیفری دادگاه مستندا به ماده ۴۶ قانون مجازات اسلامی مصوب سال ۱۳۹۲ اجرای مجازات‌های موصوف را به مدت یک سال معلق می‌نماید و چنانچه متهمین در مدت مزبور مرتکب یکی از جرائم موضوع ماده ۵۲ این قانون گردد علاوه بر مجازات جرم جدید مجازات تعلیقی نیز به اجرا در می‌آید و از حیث جنبه خصوصی بزه نیز حکم به محکومیت هر یک از متهمین ردیف اول و دوم به پرداخت نصف دیات ذیل شامل دوازده هزارم دیه کامله از حیث هشت فقره کبودی در پشت گردن، کتف چپ، کتف راست، پهلوی چپ، زیر بغل راست، بازوی راست و چپ و آرنج راست، دو ونیم درصد دیه کامله از حیث ارش پنج حارصه پهلوی چپ، زیر بغل راست و آرنج راست، کتف چپ، و راست، شش و نیم هزارم دیه کامله از حیث کبودی و ارش حارصه سمت چپ قفسه سینه، چهار ونیم هزارم دیه کامله از حیث کبودی زیر چشم چپ و سرخ شدگی گونه چپ، چهار درصد دیه کامله از حیث دو دامیه در سمت چپ سر و طاق سر، ده درصد دیه کامله از حیث هاشمه آهیانه چپ، سه درصد دیه کامله از حیث ارش خونریزی سخت تحت شامه‌ای، چهار درصد دیه کامله از حیث ارش کاهش حس بویایی و دو هزارم دیه کامله از حیث از بین رفتن قسمتی از ناخن انگشت دوم دست چپ، و حکم به محکومیت ردیف دوم به پنج درصد دیه کامله از حیث پنج دامیه در قدام مچ دست راست، یک و نیم درصد دیه کامله از حیث سه حارصه در مچ و ساعد دست چپ و دو هزارم دیه کامله از حیث دو حارصه در انگشت پنجم دست چپ ظرف یک سال از تاریخ حادثه در حق مصدوم آقای ق. خ صادر و اعلام می‌نماید رای صادره حضوری ظرف بیست روز از تاریخ ابلاغ قابل تجدید نظر خواهی در دادگاه محترم تجدید نظر استان تهران می‌باشد. 
. 
رئیس شعبه یکصد وسوم دادگاه عمومی جزائی شهریار- سیدمهرزاد موسوی. رأی دادگاه تجدیدنظر استان. در خصوص تجدیدنظرخواهی ۱ - خانم پ. ق. به وکالت از آقایان ع.، الف و م. نام خانوادگی همگی ع. ۲ - آقای ق. خ. هریک نسبت به قسمتی از دادنامه شماره ۳۰۱۲۶۰ - ۹۳ مورخ ۹۳ / ۱۱ / ۱ در پرونده کلاسه ۸۰۰۱۸۴ - ۹۳ صادره از شعبه ۱۰۳ دادگاه عمومی جزائی شهریار که به موجب آن آقایان الف و ع. ع. به اتهام ایراد ضرب و جرح عمدی و آقای م. ع. به اتهام ایراد ضرب و جرح عمدی با چاقو موضوع شکایت تجدیدنظر خواه ردیف دوم و با احراز بزهکاری و به استناد مواد قانونی از جنبه خصوصی جرم به پرداخت مقادیری دیه و ارش در حق شاکی و از جنبه عمومی جرم آقایان الف و ع. ع. هریک به دو سال حبس و آقای م. ع. به شش ماه حبس محکوم‌شده‌اند و تمام مجازات حبس آنها به مدت یک سال تعلیق گردیده است نظر به اینکه تجدیدنظر خواهان در محدوده تجدیدنظر خواهی ایراد و دفاع موثری که از جهات شکلی و یا ماهیتی مندرج در ماده ۴۳۴ قانون آئین دادرسی کیفری باشد اقامه ننموده‌اند و از نظر این دادگاه ایضا دادنامه تجدیدنظر خواسته منطبق با موازین قانونی و دلائل موجود در پرونده اصدار یافته و ایرادی که موجب نقض باشد مشهود نیست الا اینکه اجرای مجازات جرم ایراد ضرب و جرح عمدی با چاقو مستفاد از بند پ ماده ۴۷ قانون مجازات اسلامی قابل تعلیق نمی‌باشد لهذا با حذف مجازات تعلیقی نسبت به آقای م. ع.، دادنامه صادره اصلاح می‌گردد و در نهایت به استناد ماده ۴۵۷ قانون آئین دادرسی کیفری ضمن رد تجدیدنظر خواهی تجدیدنظر خواهان، دادنامه تجدیدنظر خواسته را با اصلاح مذکور تائید می‌نماید رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه بدوی. شماره پرونده: ۹۴۰۹۹۸۲۶۶۴۷۰۲۱۵۶ شماره دادنامه: ۹۵۰۹۹۷۲۶۶۱۰۰۰۰۸۴ تاریخ: ۱۳۹۵ / ۰۱ / ۳۰
. 
رای دادگاه
. 
درخصوص اتهام آقای ت. پ. ز. الف. -آزاد با قرار وجه التزام دائر بر تکثیر بدون مجوز آثار سمعی و بصری با توجه به مجموع محتویات پرونده علی‌الخصوص گزارش مرجع انتظامی و صورتجلسه‌ی کشف ۱۱۸ حلقه سی‌دی غیرمجاز و اقرار صریح و مقرون به واقع متهم و سایر قرائن و امارات موجود در پرونده تحقق و انتساب بزه به نامبرده محرز و مسلم می‌باشد لذا مستندا به ماده یک قانون نحوه مجازات اشخاصی که در امور سمعی و بصری فعالیت‌های غیرمجاز می‌نمایند حکم به محکومیت نامبرده به پرداخت سه میلیون ریال جزای نقدی در حق صندوق دولت صادر و اعلام می‌دارد. رای صادره حضوری ظرف بیست روز از تاریخ ابلاغ قابل اعتراض در محاکم تجدید نظر استان تهران است. 
. 
دادرس شعبه ۱۰۳ دادگاه کیفری ۲ دادگستری شهرستان ملارد- مهدی حسینعلی زاده. رأی دادگاه تجدیدنظر استان. شماره پرونده: ۹۴۰۹۹۸۲۶۶۴۷۰۲۱۵۶ شماره دادنامه: ۹۵۰۹۹۷۰۲۲۲۷۰۰۷۴۳ تاریخ: ۱۳۹۵ / ۰۶ / ۲۸
. 
رای دادگاه
. 
درخصوص تجدیدنظرخواهی آقای ت. ز. الف. از دادنامه شماره ۱۰۰۰۰۸۴ - ۹۴ به تاریخ ۱۳۹۵ / ۱ / ۳۰ صادره از شعبه ۱۰۳ دادگاه کیفری دو ملارد که متضمن محکومیت نامبرده به اتهام تکثیر بدون مجوز آثار سمعی و بصری به پرداخت جزای نقدی است وارد نمی‌باشد زیرا حسب بازبینی اداره ارشاد ۱۱۸ حلقه غیر مجاز به تکثیر و توزیع بوده است و اقرار نیز دارد و ندانستن موجب برائت نمی‌شود و لایحه تجدیدنظرخواهی با هیچیک از جهات مندرج در ماده ۴۳۴ قانون آئین دادرسی کیفری مصوب ۱۳۹۲ مطابقت ندارد و از نظر رعایت اصول و تشریفات دادرسی و ادله موجود در پرونده و مبانی استدلال طبق قانون صادر شده است و دادنامه تجدیدنظرخواسته بدون ایراد اساسی و نقص قانونی است بنابراین دادگاه در این فرایند از دادرسی ضمن رد تجدیدنظرخواهی به استناد بند الف از ماده ۴۵۵ قانون آئین دادرسی کیفری مصوب ۱۳۹۲ دادنامه تجدیدنظرخواسته را تأیید و استوار می‌نماید و این رأی قطعی است. النهایه دادگاه به استناد مواد ۵۴ - ۴۶ از قانون مجازات اسلامی مبلغ دو میلیون از جزای نقدی را قرار تعلیق اجرای مجازات بمدت سه سال صادر می‌نماید و در صورت ارتکاب جرم عمدی مندرج در ماده ۵۴ همان قانون قرار یاد شده ملغی و اجرا خواهد شد مفاد تعلیق راجع به قسمتی از جزای نقدی توسط قاضی محترم اجرا به نامبرده تفهیم گردد. 
. 
شعبه ۲۷ دادگاه تجدیدنظر استان تهران - رئیس و مستشار
. 
حمیدرضا زجاجی- محمد حسین سمیعی
. 
. 
<#>
. رأی دادگاه بدوی. حسب کیفر خواست صادره از دادسرای ناحیه ۱۲ تهران آقای م. الف. متهم است به خیانت در امانت و تمرد نسبت به مأمور دولت در حین انجام وظیفه دادگاه درخصوص بزه خیانت در امانت نسبت به اموال مندرج در صورتجلسه مورخ ۱۳۹۲ / ۵ / ۲۳ مأمور اجرای کلانتری بهارستان با توجه به شکایت مطروحه از ناحیه آقای ع. الف. به وکالت از آقایان س. ق. و م. ج. ق. و مدارک و مستندات پیوست شکوائیه و محتویات پرونده استنادی به کلاسه بایگانی ۹۲۰۱۳۰ در این دادگاه و پرونده اجرایی بشماره ۹۳۰۱۵۹ شعبه دوم اجرای احکام دادسرای ناحیه ۱۲ تهران و صورتجلسه و استشهادیه تحویل اجناس با وساطت آقای ن. الف. به آقای ق. و مدافعات بعمل آمده از ناحیه متهم و وکیل مدافع متهم آقای ک. م. ی نظر به اینکه در صورتجلسه مورخ ۱۳۹۲ / ۵ / ۲۳ صحبتی از سپردن اموال به رسم امانت به آقای م. الف. به میان نیامده است بناء علیهذا دلیل اثباتی مکفی که برای دادگاه اقناع وجدانی حاصل گردد اموال موضوع شکایت شکات پرونده به رسم امانت به آقای م. الف. سپرده شده باشد در پرونده ملاحظه نمی‌گردد و با اعمال قاعده درأ پیش‌بینی‌شده در ماده ۱۲۰ قانون مجازات اسلامی مصوب ۱۳۹۲ نظر به اینکه تحقق ارکان بزه خیانت در امانت مورد شبهه و تردید واقع‌شده است با حاکمیت اصل کلی برائت رأی به برائت متهم در اینخصوص صادر و اعلام می‌گردد و درخصوص بزه تمرد نسبت به مأمور دولت در حین انجام وظیفه دادگاه با تدقیق در اوراق پرونده و صورتجلسات مورخ ۹۳ / ۳ / ۳۱ و ۹۳ / ۴ / ۳ مأمور اجرای کلانتری بهارستان و مدافعات بعمل آمده از ناحیه متهم و وکیل مدافع وی نظر به اینکه اقدام عملی و فعل مثبتی از ناحیه متهم که مانع از اجرای دستور مقام قضایی شده باشد در پرونده ملاحظه نمی‌گردد توجها به اینکه تمرد در مقابل دولت وقتی مصداق دارد که به صورت ارتکاب فعل مثبت حمله یا مقاومت باشد صرف عدم اطاعت از دستور مأمور بدون آنکه توام با حمله یا مقاومت باشد تمرد محسوب نمی‌شود فلذا با حاکمیت اصل کلی برائت بلحاظ عدم احراز وقوع بزه تمرد رأی به برائت متهم در این خصوص نیز صادر و اعلام می‌گردد. رأی صادره حضوری و ظرف ۲۰ روز پس از ابلاغ قابل تجدید نظر در محاکم تجدید نظر استان تهران می‌باشد. 
. 
رئیس شعبه ۱۰۱۸ دادگاه کیفری ۲ تهران- بهزاد کامجو. رأی دادگاه تجدیدنظر استان. تجدیدنظرخواهی آقایان س. ق. و م. ق. از دادنامه شماره ۸۰۰۴۵۸ مورخ ۹۴ / ۵ / ۷ دادگاه کیفری دو شعبه محترم ۱۰۱۸ تهران که به موجب آن آقای م. الف. از اتهام خیانت در امانت و تمرد تبرئه شده است وارد دانسته نمی‌شود زیرا مفاد لایحه اعتراض متضمن جهتی نیست که بزهکاری تجدیدنظرخوانده را ثابت نماید لذا به استناد بند الف ماده ۴۵۵ قانون آئین دادرسی کیفری رای بر تایید دادنامه معترض عنه صادر می‌گردد. این رأی قطعی است. 
. 
شعبه ۶۳ دادگاه تجدیدنظر استان تهران - رئیس و مستشار
. 
حبیب محمدعلی زاده اشکلک - اسد اله هادوی
. 
. 
<#>
. رأی دادگاه بدوی. در خصوص دعوی خانم س. ز. بطرفیت شرکت ت. (با وکالت آقای س. ب.) و ر. م. ر. بخواسته مطالبه سهم الشرکه با جلب نظر کارشناس و مطالبه خسارات دادرسی و تاخیر تادیه که دادگاه با استماع اظهارات و مستندات ابرازی خواهان مبادرت به صدور کارشناسی نموده بود با توجه به وصول لایحه وکیل خوانده وارده به شماره ۹۴۰۱۵۹۵ - ۹۴ / ۸ / ۱۸ و منتفی شدن موضوع از ارجاع امر به کارشناسی عدول نمود و با توجه به اینکه خواهان به شرح صورتجلسه مورخ ۱۳۹۴ / ۲۹ کلیه سهام خود را به آقای س. ب. فرزند ع. واگذار و اذعان نموده (دیگر هیچگونه حقی، حقوقی، سهمی و سمتی در شرکت مذکور ندارد) و بموجب گواهی نقل و انتقال سهام سازمان امور مالیاتی کشور به شماره ۱۱۷۸ - ۹۰ / ۶ / ۱۵ مالیات قانونی نقل وانتقال سهام نیز پرداخت گردیده و در شرکتهای سهامی خاص سهم با کلیه منافع و بدهی و ضرر فروخته می‌شود و با این وصف سمت خواهان زایل گردیده و ایشان حقی جهت مطالبه از شرکت ندار د لذا دادگاه با استناد به بند ۱۰ ذیل ماده ۸۴ قانون آیین دادرسی مدنی قرار رد دعوی را صادر می‌نماید. رأی صادره حضوری و ظرف مهلت بیست روز پس از ابلاغ قابل اعتراض در دادگاه محترم تجدید نظر استان تهران می‌باشد. 
. 
رئیس شعبه ۲۱۱ دادگاه حقوقی تهران - رضوی. رأی دادگاه تجدیدنظر استان. در خصوص تجدیدنظرخواهی خانم س. ز. ب. با وکالت آقای ر. م. ر. به طرفیت شرکت ت. از دادنامه شماره ۹۴۰۱۶۷۰ مورخ ۹۴ / ۸ / ۳۰ صادره از شعبه ۲۱۱ دادگاه عمومی حقوقی تهران که به موجب آن قرار رد دعوی مبنی بر مطالبه سهم الشرکه به انضمام هزینه دادرسی و خسارت تاخیر تادیه صادر گردیده است عمده دلایل تجدیدنظرخواهی این است که تجدیدنظرخواه مدعی است به لحاظ عدم رعایت مفاد مواد ۹ و ۱۰ و ۱۹ اسناسنامه شرکت انتقال سهام محقق نشده است که با توجه به صورتجلسه مجمع عمومی فوق‌العاده و عادی سالیانه مورخ ۹۰ / ۴ / ۲۹ شرکت مذکور که به امضاء هیئت‌مدیره و سهامداران رسیده است انتقال انجام‌شده و عدم ثبت این انتقال فیما بین اعضاء شرکت و اشخاص ثالث موثر در مقام نمی‌باشد فلذا با توجه به محتویات پرونده و ادله و مستندات ابرازی طرفین و تحقیقات انجام‌شده تجدیدنظرخواهی مقرون به دلیلی نیست که موجبات فسخ دادنامه معترض عنه را فراهم آورد و رای صادره از نظر استناد به مواد و منابع قانونی و رعایت اصول و قواعد دادرسی نیز فاقد اشکال بوده و بر اساس موازین قانونی و مستنبط از اصول و قواعد حقوقی اصدار یافته است، فلذا به استناد ماده ۳۵۳ قانون آئین دادرسی دادگاه‌های عمومی و انقلاب در امور مدنی ضمن رد تجدیدنظرخواهی، دادنامه تجدیدنظرخواسته را عینا تایید و استوار می‌نماید. این رأی حضوری و قطعی است. 
. 
مستشاران شعبه ۱۶ دادگاه تجدیدنظر استان تهران
. 
سید فرخ مرتضوی - مجتبی شفیعی
. 
. 
<#>
. رأی دادگاه بدوی. در خصوص اتهام آقای خ. پ.، با وکالت آقای ع. د. دائر بر فحاشی ۲. آقای ح. پ. دائر بر ایراد ضرب عمدی نسبت به آقای خ. پ.، هر دو آزاد با صدور قرار قبولی کفالت موضوع کیفر خواست به شماره ۶۲۵ مورخ ۱۳۹۳ / ۱۰ / ۱۷ دادسرای عمومی و انقلاب شهرستان فیروزکوه، این دادگاه با عنایت به شکایت طرفین علیه یکدیگر و گزارش مرجع انتظامی و دفاعیات بلاوجه متهمین بزهکاری ایشان را محرز دانسته و مستندا به مواد ۶۰۸ قانون مجازات اسلامی مصوب سال ۷۵ و مواد ۴۴۸ و ۴۴۹ و ۴۶۲ و ۴۸۸ و ۷۱۵ از قانون مرقوم مصوب سال ۹۲ حکم به محکومیت متهم ردیف اول از باب فحاشی به پرداخت جزای نقدی به مبلغ پانصد هزار ریال در حق صندوق دولت و حکم به محکومیت متهم ردیف دوم از حیث جنبه خصوصی جرم از بابت ارش تورم قسمت فوقانی فک تحتانی چپ به میزان یک دهم درصد دیه کامل و از بابت ارش تورم ران چپ به میزان دو دهم درصد دیه کامل انسان در حق آقای خ. پ. صادر و اعلام می‌دارد که بایستی ظرف مهلت یک سال قمری از وقوع حادثه توسط متهم پرداخت گردد و در خصوص جنبه عمومی جرم نظر به آنکه مورد اتهام متهم نتیجه حاصله از ضرب و جرح یکی از ضایعات مذکور در ماده ۶۱۴ و تبصره آن از قانون مجازات اسلامی مصوب سال ۷۵ و اصلاحی بعدی نبوده علیهذا با استناد به قانون اساسی و قانون مجازات اسلامی هیچ عملی جرم محسوب نمی‌باشد مگر آنکه آن عمل در قانون جرم شناخته شود با رعایت اصل ۳۷ قانون اساسی جمهوری اسلامی ایران حکم به برائت متهم صادر و اعلامی می‌گردد رای صادره حضوری و ظرف مهلت بیست روز پس از ابلاغ صرفا از حیث جنبه عمومی با توجه به اینکه میزان دیه کمتر از خمس دیه کامل می‌باشد قابل تجدید نظر در محاکم تجدید نظر استان تهران خواهد بود. 
. 
رئیس شعبه ۱۰۱ جزایی دادگستری شهرستان فیروزکوه - رمضان عبدی. رأی دادگاه تجدیدنظر استان. درخصوص تجدیدنظرخواهی آقای خ. پ. به طرفیت آقای ح. پ. از دادنامه شماره ۷۴ - ۹۴ به تاریخ ۹۴ / ۲ / ۱۰ صادره از شعبه ۱۰۱ دادگاه عمومی جزایی فیروزکوه که متضمن محکومیت تجدیدنظرخواه به اتهام فحاشی به پرداخت پانصد هزار ریال جزای نقدی است وارد نمی‌باشد زیرا شهود در صفحات ۳۴ الی ۳۶ پرونده گواهی راجع به این قسمت نیز داده‌اند که متهم تجدیدنظرخواه به آقای ح. پ. فحاشی توهین کرده است و مجازات جزای نقدی مطابق با قانون است و لایحه تجدیدنظرخواهی با هیچیک از جهات مندرج در ماده ۴۳۴ قانون آئین دادرسی کیفری مصوب ۱۳۹۲ مطابقت ندارد و از نظر رعایت اصول و تشریفات دادرسی و ادله موجود در پرونده و مبانی استدلال طبق قانون صادر شده است و دادنامه تجدیدنظرخواسته بدون ایراد اساسی و نقص قانونی است بنابراین دادگاه در این فرایند از دادرسی ضمن رد تجدیدنظرخواهی به استناد بند الف از ماده ۴۵۵ قانون آئین دادرسی کیفری مصوب ۱۳۹۲ دادنامه تجدیدنظرخواسته را تأیید و استوار می‌نماید و این رأی قطعی است. 
. 
شعبه ۲۷ دادگاه تجدیدنظر استان تهران - رئیس و مستشار
. 
حمیدرضا زجاجی- محمد حسین سمیعی
. 
. 
<#>
. رأی دادگاه بدوی. در خصوص اتهام آقایان ۱ - م. ن. ۲ - م. الف دائر بر مشارکت در ارتکاب ۹ فقره سرقت طلاجات و لوازم منزل به شرح شکایت شکات، با عنایت به شکایت شکات، گزارش مرجع انتظامی، اقرار صریح و مقرون به واقع متهمین به شرح صفحات ۴، ۹، ۱۴، ۳۸، ۴۴، ۴۵، ۴۷، ۴۹، ۵۰، ۶۶، ۶۷، ۱۵۲ و ۱۶۰ پرونده، کشف و ضبط برخی از اموال مسروقه از ید متهمان در هنگام دستگیری و در زمان ارتکاب سرقت، تشریح کیفیت ارتکاب سرقت از ناحیه متهمان، مفاد صورتجلسه شناسایی اماکنی که متهمان از آن سرقت نموده‌اند، دفاعیات بلاوجه اولیه متهم ردیف دوم مبنی بر اینکه شناخت و آشنایی با متهم ردیف اول نداشته در حالی که در مراحل تحقیق اعلام داشته که دایی متهم ردیف اول می‌باشد، و با وصف سوابق متعدد سرقت متهم ردیف دوم به شرح صفحه ۱۶۰ پرونده با عنایت به مراتب مزبور، دادگاه بزه انتسابی را محرز و مسلم دانسته مستندا به مواد ۱۳۴، ۶۵۶ و ۶۶۷ از قانون مجازات اسلامی، هر یک از متهمین موصوف را به تحمل چهار سال حبس و تحمل ۷۴ ضربه شلاق محکوم می‌نماید همچنین دادگاه متهمین موصوف را مشترکا به رد مال و در صورت فقدان عین به رد مثل یا قیمت اموال مسروقه به شکات به شرح ذیل محکوم می‌نماید ۱ - دو عدد زنجیر طلا، دستبند گل، آویز شمش، دو جفت گوشواره، سه حلقه انگشتر، دو عدد سکه پارسیان، آویز عقیق، یک حلقه انگشتر بچه‌گانه، زنجیر با سنگ سیاه، سه عدد دستبند نقره، زنجیر نقره، انگشتر نقره، انگشتر شرف الشمس، بدلیجات شامل گوشواره، زنجیر دستبند، انگشتر، پابند، النگو، زنجیر مروارید، ساعت نقره، ساعت، ماشین اصلاح فیلیپس به آقای م. ک. که ارزش اموال مسروقه یکصد و پنجاه میلیون ریال می‌باشد ۲ - یک دستگاه لپ‌تاپ، دوربین نوکیا، دستبند طلا، کیف چرمی، انگشتر، ساعت مچی، فندک و یک عدد شیشه عطر جمعا به ارزش یکصدو سی میلیون ریال به آقای ب. خ. ن. ۳ - انگشتر فیروزه، انگشتر طلای سفید، سرویس برلیان شامل گوشواره، انگشتر، گردنبند آویز، گوشواره، آویز طلای زرد و وجه نقد که جمعا به ارزش یکصد و پنجاه میلیون ریال می‌باشد به آقای ق. م. ۴ - یک دستگاه آیفون اف اف منزل به انضمام سه میلیون ریال وجه نقد به آقای ک. د. ۵ - دست بند طلا، زنجیر آویز برلیان، زنجیر با آویز زمرد، دو حلقه گوشواره با سنگ زمرد، سه عدد ساعت مچی، گوشواره، دست بند هفت رنگ مجموعا به ارزش چهارصد میلیون ریال به آقای پ. ک ۶ - دو دستگاه دوربین عکاسی و فیلم‌برداری canon و Panasonic و سرقت مواد غذایی به آقای ح. ب. و خانم م. ش. ن. ۷ - پنج عدد سکه تمام بهار، چهار عدد ربع سکه، چهار عدد نیم‌سکه، آویز الیزابت، گوشواره، آویز زنجیر، دستبند، انگشتر، سرویس طلا و مبلغ بیست میلیون ریال وجه نقد به خانم م. ع. و ع. ر ۸ - گردنبند طلا، انگشتر جواهر جمعا به ارزش یکصد میلیون ریال به انضمام سه میلیون ریال وجه نقد به خانم ط. ر. ق. در خصوص استرداد اموال به آقای الف. ب با وصف اینکه پس از دستگیری متهمین و کشف و ضبط اموال مسروقه، به شاکی مسترد شده اعمال ماده ۶۶۷ از قانون مجازات اسلامی منتفی می‌باشد. در خصوص اتهام متهمین دائر بر تخریب عمدی، با وصف اینکه تخریب عمدی قفل و درب مقدمه ارتکاب بزه سرقت بوده و داری عنوان مجرمانه جداگانه‌ای نمی‌باشد رأی بر برائت صادر و اعلام می‌گردد. دادگاه در راستای تکمیل مجازات و در راستای ماده ۲۳ از قانون مرقوم، محل تحمل حبس متهم م. ن. را زندان شهرستان بندرعباس و محل تحمل حبس متهم م. الف را زندان مرکزی زاهدان تعیین می‌نماید. رأی صادره حضوریست و ظرف مدت بیست روز از تاریخ ابلاغ قابل تجدیدنظرخواهی می‌باشد. 
. 
رئیس شعبه ۱۰۳۲ دادگاه کیفری ۲ تهران- حسن صادقیان
. 
. رأی دادگاه تجدیدنظر استان. درخصوص تجدیدنظر خواهی آقای م. ن. نسبت به دادنامه شماره ۰۳۹۸ - ۹۶۰ مورخ ۹۶ / ۰۴ / ۲۰ صادره از شعبه ۱۰۳۲ کیفری ۲ تهران صادر که به موجب آن به علت عدم رعایت مواعد قانونی اعتراض به دادنامه شماره ۱۳۲۳ - ۹۴۰ -- ۹۴ / ۱۲ / ۱۸ صادره از شعبه مذکور که به اتهام ۹ فقره سرقت مستوجب تعزیر به ۴ سال حبس و تحمل ۷۴ ضربه شلاق و رد اموال مسروقه بصورت مشارکتی با متهم دیگر پرونده در حق مالبخاتگان وتحمل زندان در زندان بندر عباس محکوم‌شده است دادگاه با بررسی و مداقه جامع اوراق و اسناد مندرج در پرونده و قطع نظر از اینکه دادگاه محترم بدوی نسبت به تعیین مجازات محکوم علیه رعایت مفاد ماده ۱۳۴ قانون مجازات اسلامی ننموده است معذالک نظر به اینکه ایراد و اعتراض موجه و موثریکه موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد لذا با رد اعتراض وبا استناد به بند الف ماده ۴۵۵ ق. آ. د. ک دادنامه تجدیدنظر خواسته تایید می‌گردد رای دادگاه قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - سیدصادق نبوی لاریمی
. 
. 
<#>
. رأی دادگاه بدوی. در خصوص اتهام آقای م. الف. آزاد به قید کفالت با وکالت آقای ش. ع. وکیل دادگستری دائر بر ایراد صدمه بدنی غیر عمدی ناشی از بی‌احتیاطی در رانندگی نسبت به شاکیان آقایان م. ب و ب. ش. و قتل غیر عمدی مرحوم س. الف. ناشی از بی‌احتیاطی در رانندگی با خودروی پراید با توجه به محتویات پرونده و نظر به شکایت شاکیان (مصدومان)، گزارش مرجع انتظامی، نظریه کارشناس تصادفات مبنی بر تقصیر متهم، نظریات پزشکی قانونی و اظهار و اقرار متهم و سایر قرائن و امارات موجود در پرونده بزهکاری وی را محرز دانسته و اولا- از حیث جنبه عمومی جرم مستندا به ماده ۷۱۷ و ۷۱۴ و ۷۱۸ قانون مجازات اسلامی (تعزیرات) و با رعایت بند ۱ ماده ۳ قانون نحوه وصول برخی از درآمدهای دولت (در رابطه با جنبه عمومی جرم) حکم بر محکومیت متهم به پرداخت بیست میلیون ریال جزای نقدی در حق دولت بابت جنبه عمومی ایراد صدمه بدنی غیر عمدی و تحمل دو سال و یکماه حبس تعزیری بابت جنبه عمومی قتل غیر عمدی صادر و اعلام می‌گردد. ثانیا- از حیث جنبه خصوصی جرم مستندا به مواد ۷۰۹، ۷۱۰، ۷۱۴، ۵۵۹، ۵۶۹، ۶۵۳ و ۶۳۳ قانون مجازات اسلامی حکم بر محکومیت متهم به پرداخت شانزده صدم دیه کامل بابت دیه شکستگی قسمت تحتانی استخوان زنداسفل ساعد دست راست و شکستگی ثلث تحتانی استخوان زنداعلی ساعد راست و پنج صدم دیه کامل بابت ارش آسیب نسج نرم شکستگی و محدودیت حرکتی مچ دست راست در حق آقای م. برزو فرد و پرداخت هفده صدم دیه کامل بابت دیه جراحات دامیه و حارصه فرق سر و دو دامیه آهیانه راست و دامیه آهیانه راست و حارصه گیجگاهی راست و روی سر و سمت راست و چپ پیشانی و گونه راست و حارصه سمت راست صورت و لاله گوش راست و حارصه روی بینی و یک بیستم از سه صدم دیه کامل بابت دیه متلاحمه بند اول انگشت شست دست راست و نیم صدم دیه کامل بابت دیه حارصه کف دست راست و سه و نیم صدم دیه کامل بابت دیه حارصه مچ پای چپ و دامیه و دو حارصه ساق پای راست و دو دامیه قوزک داخلی مچ پای چپ و ده و نیم هزارم دیه کامل بابت دیه کبودی اطراف چشم چپ و پشت تنه و پهلوی راست و ران پای راست و دو کبودی ساق پای راست و یکصدم دیه کامل بابت ارش دو حارصه پشت تنه و نیم صدم دیه کامل بابت ارش تورم مچ پای چپ و چهار صدم دیه کامل بابت ارش شکستگی استخوان کتف راست و شش صدم دیه کامل بابت ارش محدودیت حرکتی شانه راست و سه صدم دیه کامل بابت دیه شکستگی دنده‌های سوم و چهارم و پنجم سمت راست قفسه سینه و دو و نیم صدم دیه کامل بابت ارش تجمع خون و تعبیه لوله جنبی در قفسه سینه و هشت صدم دیه کامل بابت دیه شکستگی استخوان فک تحتانی سمت چپ و پانزده صدم دیه کامل بابت شکستگی از نوع منقله گونه چپ و دو و نیم صدم دیه کامل بابت ارش آسیب نسج نرم اطراف شکستگی و دو صدم دیه کامل بابت ارش آسیب‌دیدگی مجرای اشکی چشم چپ و تأخیر در بسته شدن پلک فوقانی چشم چپ در حق آقای ب. ش صادر و اعلام می‌گردد. ثالثا- راجع به جنبه خصوصی قتل غیر عمدی مرحوم س. الف. به لحاظ اینکه شکایتی از سوی اولیای دم متوفی مطرح نشده است و فرد اعلام شکایت‌کننده نیز در دادسرا فاقد سمت قانونی می‌باشد لذا مستندا به بند پ ماده ۳۸۹ قانون آیین دادرسی کیفری قرار موقوف تعقیب صادر و اعلام می‌گردد. رأی صادره حضوری و ظرف مهلت ۲۰ روز از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۱۰۲ دادگاه کیفری دو شهرستان رباط کریم- جعفر فرهمندفر. رأی دادگاه تجدیدنظر استان. در این پرونده آقای م. الف. با وکالت آقای ش. ع. به اتهام ایراد صدمه بدنی غیر عمدی ناشی از بی‌احتیاطی در امر رانندگی با خودرو نسبت به شاکیان اقایان م. ب. و ب. ش. و قتل غیر عمدی مرحوم س. الف. در تاریخ ۹۳ / ۹ / ۱۰ به موجب دادنامه شماره ۹۴ - ۲۰۰۴ با تاریخ ۹۴ / ۱۰ / ۲۳ صادر شده از سوی شعبه ۱۰۲ دادگاه کیفری ۲ شهرستان رباط‌کریم، علاوه بر مجازات پرداخت دیه صدمات بدنی در حق شاکیان در خصوص جنبه عمومی آن به بیست میلیون ریال جزای نقدی در حق دولت و در خصوص جنبه عمومی قتل غیر عمدی به تحمل دو سال و یک ماه حبس تعزیری محکوم گردیده است راجع به جنبه خصوصی قتل غیر عمدی مرحوم س. الف. به لحاظ اینکه شکایتی از سوی اولیاء دم متوفی مطرح نشده است و فردی که اعلام شکایت کرده در دادسرا فاقد سمت قانونی بوده، بنابر این قرار موقوفی تعقیب صادر شده است با توجه به اینکه تمام شاکیان پرونده در خصوص موضوع جنبه عمومی جرم اعلام رضایت داده‌اند و حتی خواستار مساعدت نسبت به تجدیدنظرخواه شده‌اند این دادگاه به استناد بند الف ماده ۴۵۵ و مواد ۴۵۷ و ۴۵۹ قانون آئین دادرسی کیفری مصوب ۹۲ / ۱۲ / ۴ و با ملاحظه بند‌های الف و ب و ث و ج ماده ۳۸ قانون مجازات اسلامی مصوب ۹۲ / ۲ / ۱، به لحاظ رضایت شاکیان از نظر جنبه عمومی جرم و اوضاع و احوال خاص موثر در ارتکاب جرم و پشیمانی وی از بزه ارتکابی و کوشش تجدیدنظرخواه به منظور تخفیف آثار جرم و اقدام وی برای جبران زیان ناشی از آن، با تایید اساس حکم مندرج در دادنامه صادر شده و اصلاح آن، نظر به اینکه تجدیدنظرخواه مرتکب یک عمل مجرمانه شده است مشمول موضوع ماده ۱۳۱ قانون مجازات اسلامی مصوب ۹۲ / ۲ / ۱ خواهد شد بنا بر این مجازات اشد لحاظ می‌گردد و با حذف کیفر جزای نقدی بیست میلیون ریال بابت صدمات غیر عمدی بدنی، در خصوص جنبه عمومی قتل غیر عمدی مجازات حبس را به پانزده میلیون ریال جزای نقدی در حق دولت تبدیل می‌نماید. رأی دادگاه به استناد ماده ۴۴۳ قانون آئین دادرسی کیفری مصوب ۹۲ / ۱۲ / ۴ قطعی است. 
. 
شعبه ۴۹ دادگاه تجدیدنظر استان تهران - مستشار و مستشار
. 
محمد داداشی- رضا مرادزاده
. 
. 
<#>
. رأی دادگاه بدوی. درخصوص اتهام ۱) م. ق. ح. ۲۱ ساله فاقد سابقه کیفری مبنی بر الف - ایراد صدمه بدنی عمدی به م. ح. ب - قدرت‌نمایی باچاقو و اتهام ۲ - پ. الف. الف. ۱۹ ساله باوکالت آقای م. ع. دایربر ایراد صدمه بدنی عمدی باچاقو نسبت به ع. ح. به شرح مضبوط ومنعکس درپرونده لیکن دادگاه ملاحظه نمودکه احد ازشکات به نام م. ح. ازشکایت خود علیه م. ق. ح. صرفنظر و رضایت قطعی و بدون قید وشرط خود را نسبت به متهم طی لایحه شماره ۹۴۰۰۲۸۱ مورخه ۱۳۹۴ / ۵ / ۲۴ اعلام نمود بنابراین دادگاه صرفنظر از اعلام رضایت مشارالیه نسبت به متهم ردیف اول باتوجه به شکایت شاکی دیگربه نام ع. ح. گزارش مرجع انتظامی گواهی پزشکی قانونی اظهارات متهم ردیف اول دردادسرا مبنی برتائید حضورهردومتهم دردرگیری باشکات ملاحظه لایحه دفاعیه شماره ۹۴۰۰۲۸۷ مورخه ۱۳۹۴ / ۵ / ۲۷ متهم ردیف اول اظهارات شهود کیفرخواست صادره وسایرقرائن وامارات موجود ومنعکس درپرونده بزه انتسابی به مشارالیهم محرزومسلم تشخیص مستندا به مواد ۶۱۷ وتبصره ماده ۶۱۴ ازکتاب پنجم (تعزیرات) قانون مجازات اسلامی متهم ردیف اول رابابت اتهام قدرت‌نمایی باچاقو به تحمل شش ماه حبس تعزیری بااحتساب ایام بازداشت قبلی و بیست ضربه شلاق ومتهم ردیف دوم (پ. الف) رابه تحمل چهارماه حبس تعزیری بااحتساب ایام بازداشت قبلی محکوم می‌نماید لیکن به استناد ماده ۴۶ قانون مجازات اسلامی محکومیت حبس هریک ازمتهمان به مدت دو سال تعلیق می‌گردد چنانچه درمدت تعلیق مرتکب جرم عمدی جدیدی شوند محکومیت تعلیق شده ازحالت فوق خارج و به مرحله اجرا درخواهد آمد همچنین ازحیث جنبه خصوصی دادگاه متهم ردیف دوم (پ. الف) رامستندا به مواد ۴۸۸ و ۵۵۹ و ۷۰۹ و ۷۱۰ و ۷۱۵ قانون مجازات اسلامی به پرداخت ۱ - یک ونیم صدم دیه کامله بابت ارش جراحت متلاحمه سمت چپ قفسه سینه ۲ - نیم صدم دیه کامله بابت ارش خراشیدگی سمت چپ شکم درحدحارصه ۳ - سه دیناربابت سیاه شدگی سمت چپ قفسه سینه درحق شاکی (ع. ح.) محکوم می‌نماید همچنین درخصوص اتهام متهم ردیف اول مبنی برایراد ضرب وجرح عمدی به م. ح. باتوجه به اعلام رضایت شاکی و قابل گذشت بودن موضوع مستندا به ماده ۱۰۰ قانون مجازات اسلامی وبنددوم ماده ۱۳ قانون آئین دادرسی کیفری قرارموقوفی تعقیب متهم راصادرواعلام می‌نماید رای صادره درخصوص هردومتهم (باتوجه به اینکه متهم ردیف اول دردادگاه حاضرنشده لیکن لایحه دفاعیه شماره ۹۴۰۰۲۸۷ مورخه ۱۳۹۴ / ۵ / ۲۷ راتقدیم دادگاه نموده و ثبت دفترلوایح گردیده است حضوری ظرف بیست روزپس ازابلاغ قابل اعتراض درمحاکم تجدیدنظراستان تهران می‌باشد. 
. 
رئیس شعبه ۱۰۳ دادگاه کیفری ۲ دادگستری قرچک - محمدرضا زونیا
. 
. رأی دادگاه بدوی. نظربه اینکه دردادنامه شماره ۹۴۰۹۹۷۲۹۲۳۳۰۰۴۸۱ مورخ ۱۳۹۴ / ۵ / ۲۸ درتایپ دادنامه درسطرچهاردهم اشتباه تایپی رخ‌داده است وبه اشتباه محکومیت حبس هردومتهم تعلیقی تایپ‌شده است لذادادگاه مستندا به ماده ۳۸۱ قانون آئین دادرسی کیفری به این شرح تصحیح واصلاح می‌گردد (…. به استناد ماده ۴۶ قانون مجازات اسلامی محکومیت حبس متهم ردیف اول به مدت دوسال تعلیق می‌گردد …) بدیهی است تسلیم رونوشت رای اصلی بدون رای اصلاحی ممنوع می‌باشد رای صادره حضوری ظرف بیست روزپس ازابلاغ قابل اعتراض درمحاکم تجدیدنظراستان تهران می‌باشد. 
. 
رئیس شعبه ۱۰۳ دادگاه کیفری ۲ دادگستری قرچک - محمدرضا زونیا. رأی دادگاه تجدیدنظر استان. تجدیدنظرخواهی آقای پ. الف. الف. متولد ۱۳۷۰ فاقد سابقه کیفری از دادنامه شماره ۴۸۱ مورخ ۹۴ / ۵ / ۲۸ صادره از شعبه ۱۰۳ دادگاه کیفری ۲ قرچک و دادنامه اصلاحی شماره ۵۰۲ مورخ ۹۴ / ۶ / ۲ شعبه ۱۰۳ دادگاه کیفری ۲ که تجدیدنظرخواه از حیث اتهام ایراد ضرب وجرح عمدی با چاقو به تحمل ۴ ماه حبس تعزیری و پرداخت دیه در حق آقای ع. ح. محکوم‌شده‌اند و به رای دادگاه اعتراض و تقاضای تجدیدنظرخواهی نموده و تجدیدنظرخواهی آقای ع. ح. شاکی پرونده به دادنامه شماره ۴۸۱ مورخ ۹۴ / ۵ / ۲۸ و اصلاحی شماره ۵۰۳ مورخ ۹۴ / ۶ / ۲ صادره از شعبه ۱۰۳ دادگاه کیفری ۲ قرچک که تجدیدنظرخواه ح. به قلت مجازات و اخف بودن مجازات اعتراض و تقاضای تجدیدنظرخواهی نموده که پرونده به دادگاه تجدیدنظر استان ارسال و به این شعبه ارجاع گردیده و با وصول سابقه و بررسی آن و با تهیه گزارش و با تعیین وقت رسیدگی و دعوت طرفین که آقای الف. الف. به اتفاق وکیل خود آقای م. ع. به جلسه دادگاه حضور پیدا کرده و آقای ح. حاضر نشده‌اند و آقای ع. طی لایحه‌ای به انضمام قرارداد وکالت، رضایت‌نامه دفتر خانه اسناد رسمی شماره … دفترخانه شماره … ارائه و اعلام کرده‌اند آقای ح. اعلام رضایت کرده‌اند و تقاضای رسیدگی و نقض حکم بدوی را دارم که دادگاه با توجه به استماع اظهارات تجدیدنظرخواه حاضر و وکیل نامبرده و بررسی به عمل آمده و با عنایت به اینکه تجدیدنظرخواه آقای الف منکر اتهام بوده اما قرائن و دلایل در سابقه حکایت از وقوع درگیری داشته و گزارش ناظر بر وقوع جرم بوده که دادگاه با جمیع جهات و با بررسی معموله و صدور قرار موقوفی تعقیب به علت اعلام رضایت در باب خصوصی و رد اعتراض در باب وصف عمومی وبه استناد بند الف از ماده ۴۵۵ قانون آئین دادرسی کیفری دادنامه معترض عنه در باب تحمل ۴ ماه حبس تعزیری عینا تایید می‌گردد لیکن دادگاه حبس تعزیری تجدیدنظرخواه را به استناد مواد ۴۶ و ۵۴ قانون مجازات اسلامی به علت جوان بودن و فقدان سابقه کیفری و اوضاع خاص اجتماعی برای مدت دو سال قرار تعلیق اجرای مجازات صادر و اعلام می‌گردد و اگر در مدت تعلیق مرتکب جرایم حدی، تعزیری، قصاص نفس و محکوم دیه گردد قرار تعلیق نقض خواهد شد و اما بابت تجدیدنظرخواهی آقای ح. در قلت مجازات و با توجه به اعلام رضایت قرار رد درخواست تجدیدنظرخواهی صادر واعلام می‌گردد. رأی صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار
. 
​علی اصغر شفیعی خورشیدی - مهدی دواتگری
. 
. 
<#>
. رأی دادگاه بدوی. درخصوص دادخواست تقدیمی خواهان آقای ب. س، ۲۰ ساله، به خواسته؛ تقاضای اعسار و تقسیط از پرداخت یک جای محکوم به موضوع دادنامه شماره ۹۴۹۹۷۲۲۹۰۸۰۱۱۱۵ مورخ ۱۳۹۴ / ۱۲ / ۵ صادره از شعبه ۱۰۳ کیفری ۲ رباط‌کریم به طرفیت خواندگان ۱ -آقای الف. ب. ۲ - م. ب. دادگاه با بررسی اوراق و محتویات پرونده نظر به این‌که مطابق مقیدات پرونده کیفری شعبه و بر اساس گزارش حاصله تاریخ وقوع جرم و تاریخ وقوع ارائه دادخواست خواهان هنوز به مدت یک سال کامل نشده است بدین توضیح که زمان پرداخت دین (دیه) مطابق با مقررات شرعی و قانونی حال نشده است؛ علی‌ای حال این مرجع در وضعیت فعلی؛ خواسته خواهان را مقرون به صحت ندانسته و مستندا به ماده ۲ از قانون آیین دادرسی در امور مدنی؛ قرار عدم استماع دعوی خواهان را به لحاظ عدم استقرار پرداخت دیه به ذمه شخص مدیون (خواهان) و مستدلا به مفهوم قاعده اصولی «اصاله الاشتغال» ; صادر و اعلام می‌نماید. رای اصداری حضوری ظرف ۲۰ روز پس از ابلاغ قابل اعتراض در مراجع تجدیدنظر می‌باشد. 
. 
رئیس شعبه ۱۰۳ دادگاه کیفری ۲ رباط کریم- محمدجلیل رضائی. رأی دادگاه تجدیدنظر استان. در خصوص تجدید نظر خواهی آقای ب. س. نسبت به دادنامه شماره ۹۵۰۴۰۳ مورخ ۱۸ / ۰۳ / ۱۳۹۵ صادره از شعبه ۱۰۳ دادگاه عمومی حقوقی رباط‌کریم که بموجب آن قرار عدم استماع دعوای خواهان بخواسته اعسار و تقسیط دیه موضوع دادنامه ۹۴۰۱۱۱۵ مورخ ۵ / ۱۲ / ۱۳۹۴ صادره از همان شعبه صادر گردیده است با توجه به مجموع محتویات پرونده نظر به اینکه دادنامه صادره منطبق با موازین قانونی اصدار یافته است بنابراین مستند به ماده ۳۵۳ قانون آئین دادرسی دادگاه‌های عمومی و انقلاب در امور مدنی دادنامه تجدیدنظر خواسته عینا تأیید می‌گردد. رأی صادره قطعی است. 
. 
شعبه ۳۱ دادگاه تجدیدنظر استان تهران-رئیس و مستشار
. 
حمزه شریعتی - عبدالرضا مرادی
. 
. 
<#>
. رأی دادگاه بدوی. در خصوص اتهام آقای م. ف. فاقد سابقه کیفری با وکالت آقایان د. م. خ خ. و ن. الف دائر بر شرب خمر؛ نظر به کیفر خواست صادره از دادسرای عمومی و انقلاب تهران -گزارش ماموران انتظامی مبنی بر اینکه متهم از حالت طبیعی خارج بوده، نتیجه آزمایش الکل بعمل آمده از متهم که حاکی از صحت گزارش مامورین می‌باشد و علمی بودن نتیجه آزمایش الکل از جهت اینکه در بدن انسان الکل وجود ندارد و وقتی الکل در خون یافت شود می‌بایست از طریق شرب یا طرق دیگر که در حکم شرب است وارد بدن شده باشد و تایید مجدد پزشکی قانونی بر اصالت نتیجه آزمایش الکل بعمل آمده از متهم و دفاعیات بلاوجه متهم در جلسه دادگاه - علم متعارف برای دادگاه برشرب و مصرف مسکر توسط متهم حاصل است و دادگاه ارتکاب بزه انتسابی به متهم را محرز و مسلم دانسته و با استناد به مواد ۱۴ و ۱۵ و ۱۳۶ و ۱۶۰ و ۲۱۱ و ۲۶۴ و ۲۶۵ قانون مجازات اسلامی متهم را به تحمل هشتاد ضربه شلاق حدی نوبت اول شرب مسکر محکوم می‌نماید تا وفق موازین شرعی و قانونی اجرا گردد و به متهم تفهیم می‌گردد در صورت تکرار بزه ارتکابی مجازات آن در مرتبه چهارم اعدام است که می‌بایست اجتناب نماید رای صادره حضوری است و ظرف بیست روز پس از ابلاغ قابل اعتراض و رسیدگی در دادگاه تجدیدنظر استان تهران می‌باشد. 
. 
رئیس شعبه ۱۱۶۱ دادگاه عمومی جزایی تهران-مجید شریف زاد. رأی دادگاه تجدیدنظر استان. درخصوص تجدیدنظرخواهی آقای م. ف. باوکالت اقایان ۱ ن. الف. الف. ۲ د. خ. نسبت به دادنامه شماره ۹۴۰۹۹۷۲۱۸۰۱۰۰۲۲۰ مورخ ۹۴ / ۲ / ۳۰ صادره ازشعبه ۱۱۶۱ دادگاه عمومی جزایی تهران که به موجب دادنامه تجدیدنظرخواسته تجدیدنظرخواه بابت شرب مسکر به تحمل هشتادتازیانه حدمسکر محکوم گردیده حال دادگاه باالتفات به دفاعیات موثرومقرون به واقع متهم و اینکه موضوع اتهام حدشرعی بوده وبرای اثبات حدنیاز به اقرارصریح درنزد قاضی است لهذا ضمن توجه به قاعده شرعی قدراء الحدود بالشبهات واینکه دلیل متقن بروقوع بزه وانتساب به متهم وجود ندارد لذا مستندابه اصل ۳۷ قانون اساسی جمهوری اسلامی ایران واصل شرعی برائت وبند دوماده ۴۵۵ قانون ایین دادرسی کیفری ضمن قبول ووارد دانستن اعتراض تجدیدنظرخواه ونقض دادنامه معترض عنه حکم به برائت مشارالیه صادرواعلام می‌نماید رای صادره قطعی است
. 
شعبه ۵۷ دادگاه تجدیدنظر استان تهران - مستشار و مستشار
. 
مجید رشیدیان- علی امرایی
. 
. 
. 
<#>
. رأی دادگاه بدوی. در خصوص اتهام آقای ع. ح. دایر بر فک پلمپ غیرمجاز به شرح منعکس در پرونده، دادگاه با عنایت به گزارش شهرداری منطقه ۱۲ تهران، تحقیقات انجام‌شده، صورتجلسه پلمپ صورت گرفته، کیفرخواست تقدیمی نماینده محترم دادستان و اقرار متهم در جلسه دادگاه بزه منستبه را محرز دانسته در اجرای ماده ۵۴۳ قانون مجازات اسلامی با رعایت بند ۲ از ماده ۳ قانون وصول برخی از درآمدهای دولت و مصرف آن در موارد معین حکم بر محکومیت متهم به پرداخت مبلغ هفت میلیون ریال جزای نقدی در حق دولت صادر و اعلام می‌نماید رای ظرف مدت بیست روز پس از ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
رئیس شعبه ۱۰۳۶ دادگاه کیفری ۲ تهران- سیدنعمت اله موسوی. رأی دادگاه تجدیدنظر استان. درخصوص تجدیدنظرخواهی آقای ع. ح. نسبت به دادنامه شماره ۱۰۱۲۷۲ - ۹۴ مورخ ۹۴ / ۱۲ / ۵ درپرونده کلاسه ۱۰۰۷۸۰ - ۹۴ صادره از شعبه ۱۰۳۶ دادگاه کیفری دو تهران که بموجب آن تجدیدنظرخواه به اتهام فک پلمپ بصورت غیرمجاز موضوع شکایت شهرداری منطقه … و با احراز بزهکاری و به استناد ماده ۵۴۳ قانون مجازات اسلامی (تعزیرات) وبارعایت بند ۲ ماده ۳ قانون وصول برخی ازدرآمدهای دولت ومصرف آن درمواردمعین به پرداخت هفت میلیون ریال جزای نقدی درحق دولت محکوم‌شده است نظربه اینکه تجدیدنظرخواه ایرادودفاع موثری که ازجهات شکلی وماهوی مندرج درماده ۴۳۴ قانون آئین دادرسی کیفری باشد، اقامه ننموده است و از نظر این دادگاه ایضا دادنامه تجدیدنظرخواسته ازحیث بزهکاری منطبق باموازین قانونی است وایرادی که موجب نقض باشد، مشهودنیست الااینکه اولا بند ۲ ماده ۳ قانون وصول برخی ازدرآمدهای دولت ومصرف آن درمواردمعین باتوجه به اینکه بند ۱ و ۲ ماده مذکور از ملحقات قانون مجازات اسلامی مصوب ۷۰ ودرمقام مجازات جایگزین حبس وممنوعیت حبس کمتراز ۹۱ روزحبس است با وضع فصل نهم بخش دوم قانون مجازات اسلامی مصوب ۹۲ وماده ۷۲۸ این قانون، استناد به قانون منسوخ فاقد وجاهت قانونی است وبا حذف بند ۲ ماده ۳ قانون وصول ازدادنامه والحاق بندالف ماده ۳۷ وبندث ماده ۳۸ قانون مجازات اسلامی ازحیث نداشتن سابقه کیفری دادنامه تجدیدنظرخواسته اصلاح می‌گردد ودرنهایت به استناد ماده ۴۵۷ ازقانون آئین دادرسی کیفری ضمن رد تجدیدنظرخواهی تجدیدنظرخواه، دادنامه تجدیدنظرخواسته رابا اصلاح مذکورتایید می‌نماید رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه بدوی. در خصوص اتهام م. الف. ک دایر بر بی‌احتیاطی در امر رانندگی منتهی به ایراد صدمه بدنی غیرعمدی به شاکی س. ر دادگاه با توجه به شکایت شاکی وگزارش مرجع انتظامی و تحقیقات معموله ونظریه پزشکی قانونی و نظریه افسر کاردان فنی تصادفات که مصون از تعرض طرفین باقی‌مانده است و اقاریر صریح متهم در مراحل تحقیق و محضردادگاه وسایر قرائن و امارات موجود در پرونده بزه انتسابی را به متهم فوق‌الذکر محرز و ثابت دانسته علی‌هذا به استناد مواد، ۵۵۹، ۷۰۹، ۷۱۷، ۷۱۴ از قانون مجازات اسلامی متهم را به پرداخت دیه به میزان ۱ - ساییدگی قدام ساق پای راست و ساییدگی خلف پای راست جمعا (سه حارصه) یک و نیم درصد دیه کامل انسان ۲ - کبودی بالای ابروی راست و پلک فوقانی چشم راست جمعا شش هزارم دیه کامل انسان ۳ - ساییدگی گونه راست و ساعد دست راست (دو حارصه) و بالای ابروی راست (دامیه) جمعا سه و نیم درصددیه کامل انسان ۴ - ارش تورم متوسط پلک فوقانی چشم راست چهاردهم درصد دیه کامل انسان ۵ - جرح دامیه بالای ابروی راست یک هشتادم دیه کامل انسان در حق شاکی و به تحمل سه ماه و ده روز حبس تعزیری محکوم می‌نماید. رای صادره حضوری وظرف بیست روز پس از ابلاغ قابل تجدیدنظر خواهی در دادگاه‌های تجدید نظراستان تهران می‌باشد. 
. 
دادرس شعبه ۱۰۱ دادگاه کیفری دو شهرستان رباط کریم- حسن خلیلی. رأی دادگاه تجدیدنظر استان. در خصوص تجدیدنظرخواهی آقای م. الف. ک نسبت به دادنامه شماره ۱۰۴۵ - ۹۴۰ مورخ ۹۴ / ۶ / ۸ صادره از شعبه ۱۰۱ دادگاه کیفری دو رباط‌کریم که به موجب آن تجدیدنظرخواه به اتهام ایراد صدمه بدنی غیر عمدی ناشی از بی‌احتیاطی در امر رانندگی به پرداخت دیه تعیینی در حق مصدوم و ۹۱ روز حبس تعزیری محکوم‌شده است دادگاه با تعیین وقت رسیدگی و دعوت از طرفین و برگزاری جلسه دادگاه که تجدیدنظرخواه به رغم ارسال ابلاغیه به آدرس اعلانی شناخته‌نشده و در جلسه دادگاه حاضر نشده است به هر حال دادگاه با استماع اظهارات تجدیدنظرخوانده و با توجه به محتویات پرونده و مفاد لایحه تجدیدنظرخواهی نظر به اینکه بزه منتسبه حسب اوراق و محتویات پرونده و دلایل منعکس در رای محرز بوده و ایراد و اعتراض موجه و موثریکه موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - فرشید شرفی
. 
. 
<#>
. رأی دادگاه بدوی. در خصوص اتهام آقای ح. خ فاقد سابقه کیفری - ازاد با قرار وثیقه که از تاریخ ۹۴ / ۶ / ۲۸ الی ۹۴ / ۸ / ۲۰ در بازداشت بوده‌اند دائر بر اخذ رشوه به مبلغ چهل و شش میلیون ریال حین خدمت سربازی با توجه به محتویات پرونده علی‌الخصوص اخذ پرینت حساب نامبرده و واریز مبلغ مزکور به حسابهای بانک … ایشان در تاریخ ۹۴ / ۶ / ۱۹ که مورد تایید متهم نیز می‌باشد و با توجه به خرید از همان حساب در تاریخ مذکور توسط متهم به همراه همسرش از طلا فروشی و لوازم آرایشی، بهداشتی که فیلم مربوط به خرید از طلا فروشی مضبوط در پرونده می‌باشد و متصدی لوازم آرایشی و بهداشتی حضور و خرید متهم را تایید نموده و اذعان نموده که از مغازه مجاور مبلغ ۷۰۰ هزار تومان نیز نقدی اخذ نمودند. همچنین با توجه به فیلم مضبوط توسط دوربین بانک … که مورد تایید متهم نیز می‌باشد و با توجه به دفاعیات بلاوجه و غیر عقلایی متهم و اظهارات همسر ایشان به عنوان مطلع که کاملا در تناقض با متهم می‌باشد وهمچنین اظهارات متناقض خود متهم درمرحله دادسرا ودادگاه وتناقض اظهارات ایشان با پرینت‌ها و فیلم‌ها و تاریخ‌های اعلام‌شده از سوی مرجع انتظامی نهایتا با توجه به مفاد کیفر خواست صادره از دادسرای عمومی و انقلاب ملارد تحقق و انتساب بزه به نامبرده محرز و مسلم می‌باشد لذا مستندا به ماده ۳ قانون تشدید مجازات مرتکبین ارتشاء و اختلاس و کلاهبرداری مصوب ۱۳۶۷ با عنایت به مواد ۳۷ و ۳۸ قانون مجازات اسلامی مصوب ۹۲ به لحاظ عدم سابقه کیفری و جوان و متاهل بودن متهم حکم به محکومیت نامبرده به تحمل سه سال حبس تعزیری و پرداخت جزای نقدی به میزان چهل و شش میلیون ریال و ۱۵ ضربه شلاق صادر و اعلام می‌دارد. رای صادره حضوری ظرف بیست روز از تاریخ ابلاغ قابل اعتراض در محاکم تجدید نظر استان تهران است. 
. 
دادرس شعبه ۱۰۳ دادگاه کیفری ۲ دادگستری شهرستان ملارد- مهدی حسینعلی زاده. رأی دادگاه تجدیدنظر استان. در خصوص تجدیدنظرخواهی ح. خ. م. نسبت به دادنامه ۰۶۰۸ - ۹۴ مورخ ۱۳۹۴ / ۹ / ۱۰ صادر شده از سوی شعبه ۱۰۳ دادگاه کیفری دو شهرستان ملارد که به موجب آن تجدیدنظرخواه بابت ارتکاب بزه اخذ رشوه به مبلغ چهل و شش میلیون ریال حین خدمت سربازی به تحمل سه سال حبس و ۱۵ ضربه شلاق و پرداخت چهل و شش میلیون ریال محکوم‌شده است تجدیدنظرخواهی تجدیدنظرخواه کافی و موثر در نقض دادنامه تجدیدنظرخواسته نمی‌باشد چرا که دادنامه تجدیدنظرخواهی متکی به مستندات ابرازی در پرونده و اخذ وجوه عنوان‌شده و خرج کردن آن مورد تائید نامبرده می‌باشد بوده بنابراین تجدیدنظرخواهی بعمل آمده منطبق با هیچ‌یک از شقوق مدرج در ماده ۴۳۴ از قانون آئین دادرسی کیفری نبوده و مستندا به بند الف ماده ۴۵۵ از قانون مذکور و با توجه به وضع خاص تجدیدنظرخواه و با رعایت ماده ۴۶ از قانون مجازات اسلامی ضمن رد تجدیدنظرخواهی و تائید دادنامه تجدیدنظرخواسته اجرای مجازات حبس و شلاق تعیین‌شده را به مدت دو سال به مرحله تعلیق در می‌آورد تا چنانچه در ایام تعلیق مرتکب هر جرمی از جمله جرائم مندرج در ماده ۵۲ از قانون مجازات اسلامی گردد مجازات اخیر به مجازات وی افزوده و اجرا خواهد شد این رای حضوری و قطعی می‌باشد. 
. 
شعبه ۴۲ دادگاه تجدیدنظر استان تهران- مستشار و مستشار
. 
کامران اشجعی- بهزاد کامجو
. 
. 
<#>
. رأی دادگاه بدوی. در خصوص اتهام آقای م. م. ۳۰ ساله دایر بر ایراد ضرب و جرح عمدی ۲ - م. س. ۷۱ ساله دایر بر تهدید با توجه به شکایت شکات -طرفین علیه یکدیگر - و اقدامات انجام‌شده و قرار مجرمیت و کیفر خواست صادره از شعبه ۲ دادیاری دادسرای ناحیه ۱۲ تهران و توجها به اخطاریه‌های طرفین و اظهارات هر یک در پرونده و ملاحظه گزارش مرجع انتظامی و گواهی پزشکی قانونی و سایر اوراق و مندرجات در پرونده با احراز اتهام انتسابی باستناد مواد ۶۶۹ ق م ا قدیم و مواد ۱۹ - ۴۴۸ - ۷۰۹ - ۷۱۰ - ۶۴۱ ق م ا دادگاه متهم ردیف اول را به پرداخت یک صدم دیه و ۲ صدم از یک سوم از یک دهم دیه بابت دو بریدگی دامیه کف دست چپ و بند انتهایی انگشت دوم دست چپ در حق آقای ح. س. محکوم و متهم ردیف دوم را به ۶ ماه حبس در مورد تهدید محکوم می‌نماید. رای صادره غیابی ظرف ۱۰ روز پس از ابلاغ قابل واخواهی در همین دادگاه می‌باشد. 
. 
رئیس شعبه ۱۰۱۵ دادگاه عمومی تهران -احمد صدوقی
. 
. رأی دادگاه بدوی. در خصوص واخواهی وکلای متهم بنام آقای م. س. نسبت به دادنامه غیابی شماره ۰۱۱۹۳ / ۹۹ / ۱۲ / ۲ که به اتهام تهدید به ۶ ماه حبس محکوم‌شده با توجه به محتویات پرونده و ملاحظه اقدامات انجام‌شده و اعتراض وکلای نامبرده به جهت اینکه اولا اقدامات انجام‌شده با رعایت مقررات قانونی صادر شده و ثانیا اعتراض و واخواهی مشارالیهم موجبات نقض دادنامه را فراهم نمی‌کند لذا باستناد مادتین ۲۱۷ و ۲۱۸ قانون آیین دادرسی در امور کیفری با تائید دادنامه صادره واخواهی اعلامی را مردود اعلام می‌کند. رای صادره ظرف ۲۰ روز پس از ابلاغ قابل تجدید نظر می‌باشد. 
. 
رئیس شعبه ۱۰۱۵ دادگاه عمومی تهران -احمد صدوقی. رأی دادگاه تجدیدنظر استان. در خصوص تجدیدنظرخواهی خانم الف. د. الف. به وکالت از آقای م. س. نسبت به دادنامه شماره ۵۰۰۱۵۵ - ۹۴ مورخ ۹۴ / ۲ / ۲۱ ناظر به قسمتی از دادنامه غیابی شماره ۵۰۱۱۹۳ - ۹۳ مورخ ۹۳ / ۱۲ / ۳ صادره از شعبه ۱۰۱۵ دادگاه عمومی جزائی وقت تهران که به موجب ان آقای م. س. به اتهام تهدید موضوع شکایت آقای م. م. و با احراز بزهکاری و به استناد ماده ۶۶۹ قانون مجازات اسلامی (تعزیرات) به شش ماه حبس محکوم‌شده است نظر به مفاد لایحه تجدیدنظر خواه دائر بر اینکه تهدید امری نسبی و عرفی است و تهدید کننده می‌بایستی قادر به انجام مورد تهدید باشد و با توجه به وضعیت تهدید شونده احتمال وقوع ان برود و حال اینکه موکل پیرمردی ۷۱ ساله و آقای م. م. جوانی ۳۱ ساله است از سوی دیگر تهدید بایستی در شخص موثر باشد و حال اینکه استشهادیه ص ۶۸ پرونده دلالت دارد که آقایان م. ع و غ. ر و ص. خ در زمان درگیری ۹۳ / ۵ / ۱۷ حضورنداشته و جزء کسبه پاساژ …نمی باشند و موکل آنها را نمی‌شناسند و توجها به اینکه طبق گزارش مرجع انتظامی درصفحه اول پرونده در درگیری ۹۳ / ۵ / ۱۷ و به نقل از آقای ح. س.، آقای م. م. وی را با قیچی مجروح و به وی فحاشی و وی را تهدید نموده است و به لحاظ تحت تعقیب بودن مشارالیه در تاریخ ۹۳ / ۷ / ۱۴ علیه آقای ح. س. شکایت نموده است و مفاد اظهارات آقایان م. ع و غ. ر درمرجع انتظامی صرف‌نظر از اینکه مفاد شهادت آنها با یکدیگر منطبق نمی‌باشد یکی گفته م. م. را تهدید به اسلحه کرده و گفتند اورا داخل گونی می‌کنم و سرش را می‌برم (م. ع) و دیگری گفته آقای م. س. گفته کار به جای باریک بکشه من با اسلحه می‌زنمش (غ. ر)، علاوه بر این، مفاد اظهارات آنها نشان می‌دهد که به لحاظ تحت تعقیب بودن آقای م. م. آنها برای اخذ رضایت از آقای س. مراجعه کرده بودند و آقای م. م. حضوری نداشته است و تا تحت تاثیر تهدید احتمالی قرار گیرد لهذا دادگاه با توجه به مراتب بزه انتسابی را نسبت به آقای م. س. محرز و مسلم تشخیص نداده و به استناد بند ب ماده ۴۵۵ قانون آئین دادرسی کیفری و ماده ۴ این قانون، ضمن نقض این قسمت از دادنامه حکم بر برائت آقای م. س. از اتهام انتسابی تهدید صادر و اعلام می‌نماید. رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. 
. 
<#>
. رأی دادگاه بدوی. درخصوص اتهام خانم م. م. مبنی بر ایرادضرب وجرح عمدی نسبت به خانم م. ف. ونیز توهین نسبت به هردوشاکی پرونده، باعنایت به کیفرخواست صادره ازدادسرای عمومی وانقلاب ناحیه پنج تهران، گواهی‌های پزشکی قانونی، اظهارات گواهان وعدم حضورمتهم درجلسه رسیدگی دادگاه علم به وقوع بزه حاصل می‌شود. لذامستندا به مواد ۲۹۰، ۴۴۸، ۴۶۲، ۴۸۸، ۵۴۹، ۷۰۹ و ۷۱۰ قانون مجازات اسلامی مصوب ۱۳۹۲ وماده ۶۰۸ قانون مجازات اسلامی مصوب ۱۳۷۵ نامبرده را به پرداخت جمعا پنج درصد دیه کامل بابت صدمات ذکرشده ازسوی پزشکی قانونی دربرگ نهم پرونده درحق خانم م. ف. وبابت هرکدام ازتوهین‌ها به هریک ازشکات به صورت جداگانه به پرداخت مبلغ یک‌میلیون ریال جزای نقدی درحق صندوق دولت محکوم می‌نماید. اجرای رأی مطابق ماده ۱۳۴ قانون مجازات اسلامی مصوب ۱۳۹۲ خواهدبود. رأی صادره غیابی وظرف بیست روزازتاریخ قابل واخواهی دراین دادگاه وسپس ظرف بیست روزقابل تجدیدنظرخواهی دردادگاه محترم تجدیدنظراستان تهران می‌باشد. 
. 
رئیس شعبه ۱۱۶۳ دادگاه کیفری دو تهران-مسعود معصومی
. 
. 
. رأی دادگاه بدوی. درخصوص واخواهی خانم م. م. نسبت به دادنامه شماره ۳۰۱۴۳۰ مورخ ۹۴ / ۱۲ / ۱۲ صادره ازهمین دادگاه که به موجب آن به اتهام ایرادضرب وجرح عمدی وتوهین موضوع شکایت خانم‌ها م. و ز. ف. به شرح مندرج در رأی مذکور محکوم گردیده است، بامداقه درکلیه اوراق ومندرجات پرونده ومحتویات لایحه واخواهی، ایرادواشکال مؤثری که موجب خدشه وتزلزل رأی صادره گردد ملاحظه نمی‌شود. لذا دادگاه مستندا به ماده ۴۰۶ قانون آئین دادرسی کیفری مصوب ۱۳۹۲ ضمن رد واخواهی، دادنامه صدرالاشعار را عینا تایید واستوار می‌نماید. رأی صادره حضوری وظرف مهلت بیست روزازتاریخ ابلاغ قابل تجدیدنظرخواهی دردادگاه محترم تجدیدنظراستان تهران می‌باشد. 
. 
رئیس شعبه ۱۱۶۳ دادگاه کیفری دو تهران-مسعود معصومی. رأی دادگاه تجدیدنظر استان. در خصوص تجدیدنظرخواهی خانم م. م. با وکالت خانم س. ص. ن. نسبت به دادنامه شماره ۳۰۰۳۸۴ مورخ ۹۵ / ۳ / ۱۲ صادره از شعبه ۱۱۶۳ دادگاه کیفری دو تهران ناظر به حکم غیابی شماره ۰۱۴۳۰ مورخ ۹۴ / ۱۲ / ۱۲ مشعر بر محکومیت نامبرده به پرداخت دیه و جزای نقدی به اتهامات ایراد ضرب و جرح عمدی و توهین موضوع شکایت خانم‌ها م. و ز. ف. توجها به محتویات پرونده خصوصا برگ ۹ آن چون دیه محکوم بها و جزای نقدی یکی کمتر از عشر دیه کامل و دیگری مجازات درجه هشت است لذا رای دادگاه نخستین قابل تجدیدنظر نبوده با رعایت ماده ۱۹ قانون مجازات اسلامی مصوب ۹۲ و مستندا به ماده ۴۲۷ قانون آئین دادرسی کیفری مصوب ۹۲ قراررد تجدیدنظرخواهی صادر و اعلام می‌نمایداین رای قطعی است. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه بدوی. درخصوص اتهام ح. الف. ک. الف. مبنی برایراد ضرب وجرح عمدی نسبت به ۱ - الف. ط. ۲ - م. ط. باوکالت اقای ر. ت به شرح مضبوط ومنعکس درپرونده لذانظربه شکایت شکات گزارش مرجع انتظامی گواهی‌های پزشکی قانونی اقرارضمنی متهم اظهارات شهود وسایرقرائن وامارات موجود ومنعکس درپرونده بزه انتسابی به مشارالیه محرزومسلم تشخیص مستندا به ماده ۶۱۴ ازکتاب پنجم (تعزیرات) قانون مجازات اسلامی وتبصره ذیل آن متهم رابه تحمل چهارماه حبس تعزیری محکوم می‌نماید لکین محکومیت حبس مشارالیه رامستندا به ماده ۴۶ قانون مجازات اسلامی به مدت دوسال معلق می‌نماید چنانچه درمدت تعلیق مرتکب جرم عمدی جدیدی شوند محکومیت تعلیق شده ازحالت تعلیق خارج وبه مرحله اجرا درخواهد آمد همچنین ازحیث جنبه خصوصی مستندا به مواد ۴۸۸ و ۵۵۹ و ۷۰۹ و ۷۱۰ و ۷۱۴ ازقانون مجازات اسلامی متهم رابه پرداخت ۱ - یک ونیم صدم دیه کامله بابت ارش جراحت درناحیه زیربغل درحدمتلاحمه ۲ - یک ونیم دیناربابت کبودی زیربغل سمت چپ ۳ - یک صدم دیه کامله بابت جراحت دامیه ساعد چپ ۴ - یک صدم دیه کامله بابت ارش اختلال حسی درمحل جراحت درحق الف. ط. وهمچنین به پرداخت ۱ - نصف یک صدم دیه کامله بابت سائیدگی حارصه زانوی چپ ۲ - یک صدم دیه کامله بابت خراشیدگی حارصه سمت راست پیشانی ۳ - نصف سه صدم دیه کامله بابت جراحت متلاحمه بالای بازوی راست ۴ - پنج صدم دیه کامله بابت ارش لخته شدن خون درشریان وعمل جراحی صورت گرفته برای تخلیه خون وترمیم مجدد عضلات واعصاب بازوی راست ۵ - بیست وپنج صدم دیه کامله بابت ارش نقص عضوی به علت اختلال حسی حرکتی اندام فوقانی راست درحق م. ط. محکوم می‌نماید همچنین درخصوص شکایت خانم ص. ک. علیه الف. ط. و م. ط. مبنی برضرب وجرح عمدی وتوهین وشکایت ح. الف. ک. الف. علیه الف. و م. شهرتین ط. مبنی برضرب وجرح و توهین وشکایت الف. ط. علیه ح. الف. ک. الف. مبنی برتهدید به مرگ بلحاظ اینکه اولا شکات دلیلی ارایه نکردند ثانیا متهمان منکر بزه انتسابی شدند ثالثا در تحقیقات صورت گرفته ازناحیه مامورین انتظامی دلیلی دراین خصوص به دست نیامد لذادادگاه بلحاظ فقدان ادله اثباتی شرعی وقانونی ورعایت قاعده فقهی اصاله البرائه واصل ۳۷ قانون اساسی جمهوری اسلامی ایران ومستندا به بندالف ازماده ۱۷۷ قانون آئین داردسی کیفری رای بربرائت مشارالیه ازاتهامات انتسابی صادرواعلام می‌نماید رای صادره حضوری ظرف بیست روزپس ازابلاغ قابل اعتراض درمحاکم تجدیدنظراستان تهران می‌باشد. 
. 
رئیس شعبه ۱۰۳ جزائی دادگستری قرچک - محمدرضا زونیا. رأی دادگاه تجدیدنظر استان. در خصوص تجدیدنظرخواهی آقایان ۱ - الف. ط. و م. ط. با وکالت آقای ر. ت. پ. م. ۲ - ح. الف. ک. الف. هریک نسبت به قسمتی از دادنامه شماره ۳۰۰۰۷۵ - ۹۴ مورخ ۹۴ / ۲ / ۱ در پرونده کلاسه ۳۰۰۸۱۲ - ۹۲ صادره از شعبه ۱۰۳ دادگاه عمومی جزائی قرچک که به موجب آن آقای ح. الف. ک. الف. به اتهام ایراد ضرب و جرح عمدی با چاقو نسبت به آقایان الف. ط. و م. ط. و با احراز بزهکاری و به استناد مواد قانونی از جنبه خصوصی جرم به پرداخت مقادیری دیه و ارش در حق آنان و از جنبه عمومی جرم به چهار ماه حبس محکوم و حبس مذکور به مدت دو سال معلق گردید نظر به اینکه تجدیدنظر خواهان ایراد و دفاع موثری که از جهات شکلی و ماهوی مندرج در ماده ۴۳۴ قانون آئین دادرسی کیفری باشد اقامه ننموده‌اند و از نظر این دادگاه (با توجه به صورتجلسه مرجع انتظامی در ص اول پرونده که به نقل از آقای ک. الف. گفته به منزل مراجعه کرده و چاقو آشپزخانه را برداشته که چاقو در دست من بود که م. برق‌کار (ط.) بنده را از پشت گرفته که یکباره چاقو با بازوی م. برق‌کار برخورد کردو نامبرده از ناحیه دست مجروح شد و گزارش مرجع انتظامی در ص ۶ پرونده و اظهارات مشارالیه در شعبه ۱۰۳ دادگاه بخش قرچک دائر بر اینکه «یک چاقو دست الف. ط. بود که من فقط از خودم دفاع کردم و آمدم چاقو را از دست آنها بگیرم و فقط در حال دفاع کردن بودم نمی‌دانم چطور زخمی شد» دادنامه تجدیدنظر خواسته منطبق با موازین قانونی و دلایل موجود در پرونده است و ایرادی که موجب نقض آن باشد مشهود نیست الا اینکه جرم ارتکابی از مصادیق تبصره ماده ۶۱۴ قانون مجازات اسلامی (تعزیرات) است که الت جرح چاقو بوده و منجر به نقص عضو شده است بنابراین تعلیق مجازات جرم موصوف برخلاف بند پ ماده ۴۷ قانون مجازات اسلامی است و با حذف مجازات تعلیقی دادنامه صدر الذکر اصلاح می‌گردد و در نهایت به استناد ماده ۴۵۷ قانون آئین دادرسی کیفری ضمن رد تجدیدنظر خواهی تجدیدنظر خواهان دادنامه تجدیدنظر خواسته را با اصلاح مذکور ((حذف مجازات تعلیقی) تائید می‌نماید. رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. 
<#>
. رأی دادگاه بدوی. حسب کیفر خواست صادره از دادسرای ناحیه ۱۱ تهران آقای م. ص. متهم است به فروش و انتقال مال غیر موضوع شکایت آقای ب. ج. به وکالت از آقای م. م. و خانم م. م. ی مبنی بر فروش یکدستگاه آپارتمان واقع در … متعلق به شکات پرونده بغیر بدون داشتن اذن و مجوز قانونی دادگاه با توجه به مدارک ومستندات ارائه‌شده از ناحیه وکیل مدافع شکات و ملاحظه سند رسمی مشاعی شکات و قرارداد مشارکت تنظیمی فی ما بین طرفین شماره ۷۴۵۴۱ مورخ ۹۰ / ۲ / ۲۱ و تأمین دلیل بعمل آمده از طریق … در پرونده کلاسه ۲۵۹ / ۹۳ و تحقیقات بعمل آمده در مرحله دادسرا و گزارش مرجع انتظامی و اظهارات و دفاعیات شریک متهم آقای ع. ک و مؤدای گواهی گواه تعرفه شده از ناحیه متهم و دفاعیات بلاوجه متهم در دادسرا و در دادگاه مآلا بزه انتسابی به متهم برای دادگاه محرز و مسجل گردیده مستندا به ماده ۱ قانون مجازات راجع به انتقال مال غیر و ماده ۱ قانون تشدید مجازات مرتکبین ارتشاء اختلاس و کلاهبرداری با رعایت مواد ۱۹ و ۳۷ و ۳۸ بند ث و ج و ۷۳ قانون مجازات اسلامی مصوب ۱۳۹۲ بلحاظ نداشتن سابقه کیفری و وضع خاص ایشان و کوشش متهم به منظور تخفیف اثار جرم با منظور نمودن واحد دیگر برای شکات با همان متراژ و خصوصیات در طبقه دوم ان ساختمان دادگاه متهم را مستحق سه درجه تخفیف مجازات تشخیص داده و بدینوسیله متهم را به تحمل نود و یک روز حبس تعزیری درجه ۷ و استرداد یکدستگاه آپارتمان مورد انتقال واقع در طبقه سوم واحد ۷ به شکات پرونده و پرداخت مبلغ ۱۱ ٫ ۰۰۰ ٫ ۰۰۰ ریال جزای نقدی بنفع صندوق دولت محکوم می‌نماید. رأی صادره حضوری و ظرف ۲۰ روز پس از ابلاغ قابل تجدید نظر در محاکم تجدید نظر استان تهران می‌باشد. 
. 
رئیس شعبه ۱۰۱۸ دادگاه کیفری ۲ تهران- بهزادکامجو. رأی دادگاه تجدیدنظر استان. در خصوص تجدیدنظرخواهی آقای م. ص. (متهم) و آقای ب. ج. بوکالت از آقای م. م. و خانم ح. م. نسبت به دادنامه شماره ۹۴۰۴۴۶ مورخ ۹۴ / ۴ / ۳۱ صادره از شعبه ۱۰۱۸ دادگاه کیفری ۲ تهران که به موجب آن آقای م. ص. در اتهام انتقال مال غیر یکدستگاه آپارتمان … متعلق به شکات به ۹۱ روز حبس تعزیری و استرداد یکدستگاه آپارتمان مورد انتقال و پرداخت ۱۱ / ۰۰۰ / ۰۰۰ ریال جزای نقدی محکومیت یافته است مضافا وکیل شکات نیز در میزان مجازات تعیین‌شده اعتراض بعمل آورده است دادگاه با بررسی محتویات پرونده بدوا در خصوص تجدیدنظرخواهی آقای م. ص. با توجه به محتویات پرونده و استماع دفاعیات وی در جلسه رسیدگی مرحله تجدیدنظر را وارد تشخیص نداده حکم به رد تجدیدنظرخواهی صادر و اعلام می‌نماید دادگاه در خصوص تجدیدنظرخواهی آقایان م. و خانم ح. م. اعتراض را وارد تشخیص داده مستفاد از مواد ۴۵۷ و ۴۵۸ قانون آئین دادرسی کیفری دادگاه‌های عمومی و انقلاب مجازات حبس مندرج در دادنامه معترض عنه را به مدت یکسال (حداقل مجازات قانونی) تعیین و اصلاح می‌نماید در نتیجه ایراد و اعتراض موجه و موثری که موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد لذا با رد اعتراض به استناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد. رأی صادره قطعی است. 
. 
شعبه ۴۱ دادگاه تجدیدنظر استان تهران - رئیس و مستشار
. 
عبدالعلی قنبری - سید جمال‌الدین یاسینی
. 
. 
<#>
. رأی دادگاه بدوی. درخصوص دعوی آقای م. ز. شاغل با وکالت اقای ر. ن. به بطرفیت خانم م. الف. ک. با وکالت خانم س. ح. ز. به خواسته صدور حکم بر تمکین والزام به بازگشت خوانده به زندگی مشترک؛ با این تبیان که خواهان اظهار می‌دارد: خوانده برابر سند رسمی ازدواج همسر قانونی وی بوده وبی جهت زندگی مشترک را از مهرماه جاری رها کرده است، مراجعات خواهان به وی وتلاش در جهت بازگشت به زندگی مشترک موثر نمی‌باشد. مسکن در … واثاث البیت جهت تمکین مشار الیها مهیا می‌باشد درخواست صدور حکم بر تمکین عام و خاص دارم. وکیل خوانده می‌گوید موکل در تمکین است مجدد هم از طریق کلانتری موضع تثبیت شود وی حرفی در استمرار تمکین ندارد نظر به سند رسمی نکاحیه به شماره … دفتر … تهران و روگرفت آن در پرونده رابطه زوجیت بین طرفین محرز بوده، موانع مشروع یا دلیل منطقی وقانونی برعدم تمکین زوجه از شوهر مانند خوف ضرر وزیان وغیره بدست نمی‌آید؛ زن ومرد به تراضی فقط می‌توانند خود را در موقعیت شرعی- قانونی نکاح قراردهند ولی حق ندارند نظمی را که شارع وسنت‌های اصیل اسلامی -ایرانی برای اداره خانواده این کانون مهم اجتماع پایه‌ریزی کرده، بی‌جهت و بدون معاذیر قانونی فرو ریزند؛ به مصلحت زوجین است تا با احترام به اصول همبستگی زناشویی اطاعت پیشه کنند ضمن انکه متعهد بودن به لوازم و آثار هر قرار دادی از جمله نکاح قاعده ایی متعارف و روشن در خرد عقلایی بوده، حتی نیازمند استدلال به عموماتی مانند «اوفوا بالعقود» ; هم نمی‌باشد؛ از این رو دادگاه دعوی خواهان را (با احراز رابطه زوجیت،، عدم وجود مانع در تمکین و فراهم بودن ابنیه و اجهزه به ادعای زوج که جنبه استمراری داشته و مددکاری بقای آن را کنترل خواهد نمود) ثابت تشخیص داده، مماطله و معارضه زوجه مفروض بوده؛ خوانده بدون دلیل نمی‌تواند قواعد رابطه خانوادگی را بگسلد و دگر زیستی برگزیند؛ از این رو با استناد به مواد ۱۱۰۳، ۱۱۰۴ و ۱۱۱۴ قانون مدنی اگر چه وکیل خوانده می‌گوید موکل در گذشته در تمکین بوده لیکن دادگاه در اتی حکم به تمکین خوانده از خواهان افزون بر آن ایفای وظایف زناشویی (تمکین ناقص و تام) را صادرواعلام می‌کند. روح حاکم بر خانواده روح معاضدت وهمکاری فارغ از قالبهای حقوقی است. طرفین ارشاد می‌شوند حقوق یکدیگر را رعایت کرده ودرتشیید کانون خانواده ورعایت مصالح بنیادین خویش درگذر گاه کوتاه عمر شخصا تلاش وکوشش جدی نمایند تهیه مسکن شرط مستمر است اثر حکم تمکین و نشوز نسبت به اینده است، بنابراین با حاکم بودن ملاکات واجب مشروط و یا واجب معلق ضرورت بقای آن مجددا در مددکاری کنترل و در صورت وجود منزل در شان در اجرای ماده ۱۱۰۷ قانون مدنی و عدم آمادگی زوجه برای تمکین مستمر و نه صوری به منزله اثبات نشوز وی و تعلق نگرفتن نفقه خواهد بود مددکاری از زوجه تعهد اخذ از منزل خارج نشود. رای دادگاه حضوری بوده ودر فرجه بیست روز از ابلاغ قابل تجدید نظر خواهی درمحاکم محترم تجدیدنظر استان تهرا ن است. 
. 
رییس شعبه ۲۷۵ دادگاه حقوقی تهران- محمدامین وحدانی نیا. رأی دادگاه تجدیدنظر استان. در خصوص دادخواست تجدیدنظرخواهی خانم م. الف. ک. با وکالت آقای ر. و. و خانم س. ح. ز. به طرفیت آقای م. ز. م. با وکالت آقای ر. نسبت به دادنامه شماره ۹۴۰۹۹۷۲۱۶۴۸۰۱۸۹۲ مورخ ۹۴ / ۱۰ / ۷ صادره از شعبه ۲۷۵ دادگاه خانواده تهران در پرونده شماره ۹۴۰۹۹۸۲۱۶۴۸۰۱۵۳۴ متضمن صدور حکم به الزام تجدیدنظرخواه (زوجه) به تمکین از زوج با توجه به بررسی و مداقه در جمیع اوراق پرونده نظر به اینکه تجدیدنظرخواه اعتراض موجه و مدلل و موثری که موجبات نقض دادنامه تجدیدنظرخواسته را ایجاب نماید بعمل نیاورده است و نیز استدلال و استناد محکمه محترم بدوی صحیح بوده و با رعایت اصول و قواعد دادرسی صادر گردیده لذا دادگاه ضمن رد اعتراض تجدیدنظرخواه مستندا به ماده ۳۵۸ قانون آئین دادرسی دادگاه‌های عمومی و انقلاب در امور مدنی دادنامه تجدیدنظرخواسته را عینا تایید و ابرام می‌نماید رای صادره به استناد ماده ۳۶۵ قانون معنون قطعی است. 
. 
شعبه ۲ دادگاه تجدیدنظراستان تهران - رئیس و مستشار
. 
​علی سیفی - فردین ارژنگی
. 
. 
<#>
. رأی دادگاه بدوی. در خصوص اتهام ع. ش. ف. مبنی بر شرب خمر و اخلال در نظم عمومی کلانتری … و همچنین توهین و فحاشی به دفعات متعدد نسبت به شاکیه ح. س. الف با عنایت به جمیع محتویات پرونده، گزارش واصله و مفاد کیفرخواست صادره از سوی دادسرای ناحیه ۲۱ تهران و توجه به اقاریر صریح و مقرون به واقع متهم به ارتکاب کلیه جرائم موصوف در جریان دادرسی و در جلسه دادگاه و همچنین مفاد گزارش فرماندهی کلانتری … مبنی بر جنجال و هیاهو و تخریب اموال عمومی کلانتری منجر به برهم زدن نظم عمومی و توجه به مفاد گزارش بازپرس محترم شعبه ۵ دادسرای ناحیه … تهران (برگ ۱۷ پرونده) مبنی بر اهانت و فحاشی به شاکیه در مرئی و منظر بازپرس محترم و سایر قرائن و امارات موجود در پرونده بزهکاریش نزد دادگاه محرز و مسلم است فلذا به استناد مواد ۲۶۴ و ۲۶۵ از قانون مجازات اسلامی مصوب ۱۳۹۲ حکم محکومیت وی به لحاظ شرب خمر به تحمل هشتاد تاریانه حد شرعی و همچنین به استناد مواد ۶۰۸ و ۶۱۸ از قانون تعزیرات (کتاب پنجم) حکم محکومیت وی به لحاظ اخلال در نظم عمومی به تحمل شش ماه حبس تعزیری به انضام تحمل هفتاد و پنج ضربه شلاق تعزیری و به جهت توهین و فحاشی به شاکی به پرداخت یک‌میلیون ریال جزای نقدی در حق صندوق دولت صادر و اعلام می‌گردد. ایام بازداشت قبلی متهم وفق ماده ۲۷ قانون مجازات اسلامی مصوب ۱۳۹۲ محاسبه و منظور گردد. رای صادره حضوری و ظرف مدت بیست روز پس از ابلاغ قابل تجدیدنظر در محاکم تجدیدنظر استان تهران می‌باشد. 
. 
رئیس شعبه ۱۰۸۸ دادگاه عمومی جزائی تهران- شهباز صحرائیان. رأی دادگاه تجدیدنظر استان. در این پرونده آقای ع. ش. ف. به طرفیت خانم ح. س. الف نماینده دادستان از دادنامه شماره ۲۰۰۱۶۲ مورخ ۱۴ / ۲ / ۹۳ شعبه ۱۰۸۸ دادگاه عمومی جزائی تهران در مهلت مقرر قانونی تجدیدنظرخواهی نموده که به موجب دادنامه مذکور تجدیدنظرخواه به اتهامات شرب خمر به تحمل هشتاد تازیانه حد شرعی و به اتهام اخلال در نظم عمومی به تحمل شش ماه حبس تعزیری و هفتاد و پنج ضربه شلاق تعزیری و به جهت توهین و فحاشی به پرداخت یک‌میلیون ریال جزای نقدی در حق صندوق دولت حسب مواد استنادی در دادنامه محکوم‌شده است. اینک با توجه به محتویات پرونده در مورد اتهام اخلال در نظم عمومی با توجه به محتویات پرونده دلیل کافی بر اینکه تجدیدنظرخواه اقدامی کرده باشد که باعث اخلال در نظم عمومی باشد وجود ندارد و اگر منظور ایجاد سر و صدا در داخل کلانتری نیز باشد که باعث اخلال در نظم عمومی موضوع ماده ۶۱۸ قانون مجازات اسلامی نمی‌باشد لذا در این خصوص اعتراض را وارد و به استناد بند یک از ردیف ب از ماده ۲۵۷ قانون آئین دادرسی کیفری دادنامه تجدیدنظرخواسته نقض و به استناد ماده ۱۷۷ قانون مذکور تجدیدنظرخواه از اتهام تبرئه می‌شود ولی در خصوص اتهام شرب خمر و توهین و فحاشی جرم محرز است و اعتراض موجهی از سوی تجدیدنظرخواه بعمل نیامده است لذا دادگاه ضمن رد اعتراض تجدیدنظرخواه وفق بند الف از ماده ۲۵۷ مذکور دادنامه تجدیدنظرخواسته را تایید می‌نماید. این رأی قطعی است. 
. 
شعبه ۴۱ دادگاه تجدیدنظر استان تهران - رئیس و مستشار
. 
عبدالعلی قنبری - سیدابوالحسن قاسمی
. 
. 
<#>
. رأی دادگاه بدوی. در خصوص تجدیدنظرخواهی بعمل آمده از سوی اداره کل راه وشهرسازی استان تهران نسبت به دادنامه شماره ۶۹۹ مورخ ۱۰ / ۶ / ۹۴ صادره از این دادگاه نظر باینکه تجدیدنظرخواهی نسبت به تودیع هزینه دادرسی اقدام ننموده دادگاه، به استناد تبصره ۲ ماده ۳۳۹ قانون آیین دادرسی مدنی قرار رد تجدیدنظرخواهی را صادر و اعلام می‌دارد رای در فرجه ۲۰ روز پس از ابلاغ در دادگاه استان قابل تجدیدنظر می‌باشد. 
. 
رئیس شعبه ۱۲۸ دادگاه عمومی حقوقی تهران - رضا طاهری. رأی دادگاه تجدیدنظر استان. در خصوص تجدیدنظرخواهی اداره کل راه و شهرسازی استان تهران به طرفیت ۱ - ع. ز. با وکالت‌ی. ف. ۲ - ر. س. ۳ - م. س. ۴ - شرکت تعاونی مسکن صنایع دفاع ۵ - شهرداری تهران نسبت به دادنامه شماره ۱۰۸۶ مورخ ۹۴ / ۸ / ۲۷ صادره از شعبه محترم ۱۲۸ دادگاه عمومی حقوقی تهران که به موجب آن قرار رد تجدیدنظر نسبت به دادنامه شماره ۶۹۹ مورخ ۹۴ / ۶ / ۱۰ به لحاظ عدم رفع نقص و تادیه هزینه دادرسی صادر شد با دقت در محتویات پرونده اولا از آنجاکه خواهان اولیه و ذینفع دادنامه اصلی موضوع تجدیدنظرخواهی (دادنامه شماره ۶۹۹ مورخ ۱۳۹۴ / ۶ / ۱۰) تجدیدنظرخوانده ردیف اول بوده و سایر تجدیدنظرخواندگان خواندگان دعوی بوده و نفعی در قبال رای تجدیدنظرخواسته ندارند لهذا نسبت به ایشان وفق مواد ۲ و ۳۵۶ قانون آیین دادرسی مدنی قرار رد تجدیدنظر صادر می‌نماید. ثانیا نسبت به تجدیدنظرخوانده ردیف اول با توجه به اینکه موافق ماده ۱۰ قانون ساماندهی و حمایت از تولید و عرضه مسکن اداره کل تجدیدنظرخواه به عنوان متولی اراضی دولتی در طرح دعاوی مرتبط با آن معاف از تادیه هزینه دادرسی می‌باشد لهذا دادگاه تجدیدنظرخواهی را وارد و موجه دانسته مستندا به بند ه ماده ۳۴۸ و ماده ۳۵۳ قانون آیین دادرسی مدنی ضمن نقض قرار تجدیدنظرخواسته پرونده را جهت تکمیل و تبادل لوایح و ارسال به منظور تجدیدنظرخواهی از دادنامه اصلی به شماره ۶۹۹ مورخ ۱۳۹۴ / ۶ / ۱۰ به مرجع محترم بدوی اعاده می‌نماید رای صادره قطعی است. 
. 
شعبه ۵۹ دادگاه تجدیدنظر استان تهران -رئیس و مستشار
. 
سیدعباس موسوی - مجتبی نوروزی
. 
. 
<#>
. رأی دادگاه بدوی. در خصوص دادخواست تقدیمی خواهان آقای ح. ص. چ. به طرفیت دادستان محترم عمومی و انقلاب تهران به خواسته اعسار از پرداخت محکوم به (جزای نقدی به مبلغ یک میلیارد و پانصد و هفده میلیون و پانصد هزار ریال به شرح مندرج در دادخواست تقدیمی) دادگاه با ملاحظه جمیع اوراق و محتویات نظر به عدم ارائه دفاعیات لازم از ناحیه مشارالیه و دفاعیات نماینده محترم دادستان و عدم احراز ملائت متقاضی جهت پرداخت اقساط و نیز عدم ارائه تضمین مناسب لذا مستندا به ماده ۵۲۹ قانون آئین دادرسی کیفری و ماده ۱۲۵۷ قانون مدنی حکم بر رد تقاضای اعسار و تقسیط محکوم به (جزای نقدی مار الذکر صادر و اعلام می‌نماید رای اصداری حضوری و ظرف مدت بیست روز پس از ابلاغ قابل تجدیدنظر خواهی در محاکم محترم تجدیدنظر استان تهران می‌باشد. 
. 
رئیس شعبه ۱۰۳۷ دادگاه کیفری دو تهران-مختار صبور رازلیقی. رأی دادگاه تجدیدنظر استان. در خصوص تجدیدنظرخواهی آقای ح. ص. چ. نسبت به دادنامه شماره ۲۰۰۳۸۱ - ۹۵ مورخ ۹۵ / ۴ / ۲۱ در پرونده کلاسه ۴۰۰۰۳۲ - ۹۴ صادره از شعبه ۱۰۳۷ دادگاه کیفری ۲ تهران که به موجب آن دعوی تجدیدنظر خواه به طرفیت دادستان تهران به خواسته اعسار از پرداخت محکوم به جزای نقدی به مبلغ یک میلیارد و پانصد و هفده میلیون و پانصد هزار ریال و به لحاظ عدم احراز ملائت تجدیدنظر خواه در پرداخت اقساط و عدم ارائه تضمین مناسب به استناد ماده ۵۲۹ قانون آئین دادرسی کیفری و ماده ۱۲۵۷ قانون مدنی حکم به رد تقاضای اعسار مشارالیه صادر شده است، نظر به اینکه تجدیدنظر خواه ایراد و دفاع موثری که از جهات تجدیدنظر خواهی ماده ۳۴۸ قانون آئین دادرسی مدنی باشد اقامه ننموده و از نظر این دادگاه ایضا «دادنامه تجدیدنظر خواسته منطبق با موازین قانونی است زیرا اولا» سپردن تضمین مناسب قبل از صدور حکم نخستین است و تضمین مناسب در اینجا با استفاده از وحدت ملاک مندرج در تبصره یک ماده ۳ قانون نحوه اجرای محکومیت‌های مالی مصوب ۹۳ معرفی کفیل و یا وثیقه معتبر و معادل محکوم به است ثانیا «مفاد اظهارات تجدیدنظر خواه در پرونده و مفاد شهادت شهود تعرفه شده از سوی وی دلالت بر عجز مشارالیه از پرداخت اقساط است ثالثا» حکم به «رد دعوی» به حکم به «بطلان دعوی» تجدیدنظر خواه اصلاح می‌گردد و در نهایت به استناد ماده ۳۵۱ قانون آئین دادرسی مدنی ضمن رد تجدیدنظر خواهی تجدیدنظر خواه، دادنامه تجدیدنظر خواسته با اصلاح مذکور تائید می‌گردد. رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - علی‌نقی یوسف وند
. 
. 
<#>
. رأی دادگاه بدوی. در خصوص اتهام آقایان ۱ - ر. الف.. ۲ - م. ب. ۳ - ف. م. دائر بر تهدید علیه بهداشت عمومی از طریق عرضه گوشت خوک دادگاه با توجه به گزارش اداره دامپزشکی --‌-، صورتجلسه بازرسی از محل، کیفرخواست تنظیمی، عدم حضورمتهمان ردیف ۱ و ۲ ودفاعیات بلا وجه متهم ردیف ۳ و وکیل وی درجلسه دادگاه وبا عنایت به سایر قرائن وامارات منعکس درپرونده اتهام انتسابی به مشارالیهم را محرز ومسلم دانسته مستندا به ماده ۶۸۸ قانون مجازات اسلامی و رعایت بند ۲ ماده ۳ قانون نحوه وصول برخی از درآمدهای دولت متهمان ردیف اول و دوم را هریک به تحمل سه ماه و یک روز حبس و ردیف سوم را به پرداخت سه میلیون ریال جزای نقدی درحق صندوق دولت محکوم واعلام می‌نماید. رای صادره نسبت ردیف ۱ و ۲ غیابی ظرف بیست روزپس از ابلاغ واقعی قابل واخواهی دراین دادگاه می‌باشد و نسبت به ردیف سوم حضوری ظرف بیست روز پس از ابلاغ قابل تجدیدنظرخواهی درمحاکم تجدید نظر استان --‌- می‌باشد. 
. 
رئیس شعبه ۱۰۲۹ دادگاه کیفری ۲ - هادی عباسی نژاد
. 
. رأی دادگاه بدوی. درخصوص واخواهی خانم ف. م. به وکالت ازآقای ر. الف. ۲ -آقای ر. الف. چ بوکالت ازاقای م. ب. نسبت به دادنامه شماره ۹۴۰۹۹۷۲۱۹۰۴۰۱۵۰۵ مورخ ۹۴ / ۸ / ۵ صادره ازاین شعبه که بموجب آن موکلین ایشان به اتهام تهدیدعلیه بهداشت عمومی ازطریق عرضه گوشت خوک به طورغیابی هریک بتحمل سه ماه ویک روزحبس محکوم‌شده‌اند نظربه اینکه نامبردگان دلیل موجهی که نقض دادنامه راایجاب نماید ارائه داده اندوتهیه وعرضه گوشت مذکورمقربوده لیکن مدعی عدم اطلاع ازنوع گوشت بودندکه موثردرمقام نمی‌باشدلذابا رد واخواهی به استنادماده ۴۰۷ قانون آئین دادرسی کیفری دادنامه واخواسته عینا تایید می‌گردد. این رای حضوری وظرف بیست روزازتاریخ ابلاغ قابل اعتراض درمحاکم تجدیدنظراستان --‌- می‌باشد. 
. 
رئیس شعبه ۱۰۲۹ دادگاه کیفری ۲ - هادی عباسی نژاد. رأی دادگاه تجدیدنظر استان. در خصوص تجدیدنظرخواهی آقایان ۱. ر. الف با وکالت خانم ف. م. و ۲. م. ب. با وکالت آقای ر. الف. چ نسبت به دادنامه شماره ۰۱۶۹۹ مورخ ۹۴ / ۹ / ۲۴ صادره از شعبه ۱۰۲۹ دادگاه کیفری ۲ تهران ناظر به حکم غیابی شماره ۰۱۵۰۵ مورخ ۹۴ / ۸ / ۵ مشعر بر محکومیت هرکدام به تحمل ۹۱ روز حبس به اتهام تهدید علیه بهداشت عمومی موضوع گزارش اداره دامپزشکی تهران توجها به محتویات پرونده خصوصا برگهای شماره ۱ و ۲ و ۸ آن اعتراض موثری که نقض دادنامه راایجاب نماید از ناحیه مشارالیهما بعمل نیامده است ودررسیدگی دادگاه بدوی نیز اشکالی که بر اساس رای لطمه وارد سازد مشهود نیست النهایه با ملاحظه وضع اجتماعی نامبردگان و از سوئی مادتین ۶۷ و ۸۶ قانون مجازات اسلامی مصوب ۹۲ و اجازه حاصل از ماده ۴۵۹ قانون آئین دادرسی کیفری مصوب ۹۲ جزای نقدی برای هرکدام هیجده میلیون ریال بعنوان جایگزین حبس تعیین نموده نهایتا با رد اعتراض دادنامه موصوف را بکیفیت مرقوم تائید می‌نماید این رای قطعی است. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه تجدیدنظر استان. بتاریخ ۱۳۹۵ / ۱۱ / ۱۶ در وقت فوق‌العاده جلسه شعبه ۱۹ دادگاه تجدیدنظر استان تهران بتصدی امضاء کنندگان ذیل تشکیل است پرونده کلاسه ۹۴۰۵۱۰ / ۱۹ تحت نظر است ملاحظه می‌گردد وکیل محکوم علیه (ن. ح. ی. ن) بنام خانم ف. ع. طی لایحه‌ای درخواست تخفیف مجازات برای موکل خویش را خواستار گردیده است نظر به اینکه حسب محتویات پرونده می‌بایستی کلیه شکات رضایت خود را تقدیم و اعمال مقررات ماده ۴۸۳ قانون آئین دادرسی کیفری متعاقبا صورت گیرد که در پرونده رضایت کلیه شکات ملاحظه نمی‌گردد پرونده معد موافقت با درخواست مذکور نمی‌باشد از آمار کسر و اعاده گردد. 
. 
شعبه ۱۹ دادگاه تجدیدنظر استان تهران - مستشار و مستشار
. 
علیرضا عرب - محمدکریم ایرانی
. 
. 
<#>
. رأی دادگاه بدوی. در خصوص اتهام ۱ - م. ن. ۲ - م. ن. که مشخصات بیشتری از ایشان در پرونده موجود نمی‌باشد هر دو متهم به نصب و استفاده از پلاک تقلبی و مشارکت در سرقت خودرو داخل خودرو موضوع شکایت ۱ - ک. ن. ۲ - م. الف. پ با عنایت به محتویات پرونده، گزارش مرجع انتظامی و شکایت شکات ارتکاب بزه محرز است. دادگاه با استناد به مفاد مواد ۶۶۱ و ۷۲۰ از قانون تعزیرات هر یک از متهمین موصوف را به جهت بزه سرقت به تحمل دو سال حبس و ۷۴ ضربه شلاق و به جهت بزه نصب پلاک تقلبی به تحمل یکسال حبس محکوم و اعلام می‌دارد النهایه دادگاه به لحاظ گذشت شاکیان خصوصی اجرای مجازات را به مصلحت نمی‌داند در اجرای ماده ۴۶ از قانون مجازات اسلامی قرار تعلیق مجازات به مدت دو سال صادر و اعلام می‌دارد که در صورت ارتکاب بزه مندرج در ماده ۵۴ از قانون مجازات اسلامی در ایام تعلیق قرار تعلیق لغو مجازات معلق به مورد اجرا گذاشته خواهد شد. رأی صادره غیابی است و ظرف بیست روز پس از ابلاغ قابل واخواهی از دادگاه صادر کننده‌ی حکم می‌باشد. 
. 
دادرس شعبه ۱۱۴۲ دادگاه کیفری ۲ تهران - علی جوان. رأی دادگاه تجدیدنظر استان. در این پرونده آقایان ۱ - م. ن. و ۲ - م. ن. به اتهام شرکت در سرقت خودرو و نصب پلاک تقلبی بر روی خودرو مسروقه غیابا «به تحمل ۲ سال حبس و ۷۴ ضربه شلاق تعزیری به اتهام سرقت و یک سال حبس و لحاظ اتهام نصب پلاک تقلبی محکوم‌شده‌اند و اجرای مجازات به استناد ماده ۴۶ قانون مجازات اسلامی به مدت دو سال معلق گردیده است. معاون دادستان و سرپرست دادسرای ناحیه ۳۴ تهران از قسمت صدور حکم تعلیق مذکور تجدیدنظرخواهی کرده است. دادگاه با بررسی اوراق پرونده نظر به اینکه اولا» فلسفه وضع مقررات تعویق صدور حکم و یا تعلیق اجرای آن، فراهم ساختن موجبات اصلاح بزهکار با تهدید و دادن مهلت و پیشگیری از سقوط مجدد بزهکار در ارتکاب جرم است لذا استفاده از آن در صورتی است که دادگاه احراز نماید متهم از ارتکاب عمل مجرمانه پشیمان بوده و با جبران ضرر و زیان ناشی از جرم پیش‌بینی گردد تعلیق اجرای حکم برای اصلاح مرتکب موثر است. لذا تبصره ۱ ماده ۴۰ قانون مجازات اسلامی قرار تعویق صدور حکم را به صورت غیابی ممنوع نموده و به موجب ماده ۴۶ همان قانون رعایت شرایط مقرر برای تعویق صدور حکم را برای معلق ساختن اجرای حکم لازم دانسته است. در پرونده حاضر متهمان از ابتدا در تمامی مراحل رسیدگی --‌- بوده‌اند لذا به لحاظ عدم آگاهی از این مساعدت قانونی نه‌تنها نمی‌تواند مفید و موثر برای اصلاح آنان باشد بلکه می‌تواند موجبات تجری آنان را فراهم نماید ثانیا " به موجب قسمت اخیر ماده ۱۳۴ قانون مرقوم در صورت تعدد جرم فقط مجازات اشد قابل اجراست که رعایت این ماده قانونی نیز در صدور حکم مغفول مانده است لذا بنا به مراتب با انطباق جهت تجدیدنظر خواهی با بند ب ماده ۴۳۴ قانون آیین دادرسی کیفری و با وارد دانستن تجدیدنظر خواهی و به استناد ماده ۴۵۸ قانون مرقوم ضمن الحاق ماده ۱۳۴ قانون مجازات اسلامی و تذکر اینکه مجازات اشد قابل اجراست و با حذف تعلیق اجرای حکم دادنامه تجدیدنظر خواسته را تایید می‌نماید این رای به استناد ماده ۴۶۱ قانون آیین دادرسی مذکور غیابی و ظرف ۲۰ روز از تاریخ ابلاغ واقعی قابل واخواهی در همین دادگاه می‌باشد. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. در خصوص اتهام آقای ع. ع. دائر بر نگهداری و استفاده از بیسیم‌های اختصاصی و غیر حرفه‌ای با عنایت به گزاش واصله، کشف بیسیم‌ها از ید متهم، دفاعیات بلا وجه متهم، ملاحظه مستندات ابرازی مضبوط در پرونده و با توجه به سایر قرائن و امارات موجود در پرونده دادگاه بزهکاری متهم موصوف را محرز و مسلم دانسته مستندا به ماده ۱۰ قانون استفاده از بیسیم‌های اختصاصی و غیر حرفه‌ای مصوب ۲۵ بهمن ۱۳۴۵ نامبرده را به تحمل چهار ماه حبس محکوم می‌نمایدرای صادره حضوری و ظرف مدت ۲۰ روز از تاریخ ابلاغ قابل تجدیدنظر در محاکم محترم تجدیدنظر استان تهران می‌باشد. 
. 
رئیس شعبه ۱۰۱۰ دادگاه کیفری دو تهران- ناصر دهقان. رأی دادگاه تجدیدنظر استان. تجدیدنظر خواهی آقای ع. ع. نسبت به دادنامه شماره ۵۶۵ مورخ ۲۳ / ۴ / ۱۳۹۵ شعبه ۱۰۱۰ دادگاه کیفری ۲ تهران که بموجب آن نامبرده به اتهام نگهداری و استفاده از بیسیم‌های اختصاصی و غیر حرفه‌ای به تحمل چهار ماه حبس محکوم گردیده وارد نیست زیرا باعنایت به محتویات پرونده واوضاع واحوال منعکسه در آن از جمله دلائل و مبانی آن صدور رای مذکور مغایر مقررات مربوطه بنظر نرسید لیکن حبس مورد حکم استنادا به مدلول مواد ۶۶ و ۸۳ و بند ب ماده ۸۶ قانون مجازات اسلامی مصوب ۱ / ۲ / ۱۳۹۲ به پرداخت جزای نقدی بمبلغ ۰۰۰ / ۰۰۰ / ۹ ریال به صندوق دولت بعنوان جایگزین حبس تبدیل و نظر به اینکه از ناحیه تجدیدنظر خواه دلیلی که نقض رای تجدیدنظر خواسته را ایجاب نماید اقامه نشده است لذا به جهات مذکور مستندا به مدلول بند الف ماده ۴۵۵ قانون آئین دادرسی کیفری رای تجدیدنظر خواسته را تائید می‌نماید. این رای قطعی است. 
. 
شعبه ۵۳ دادگاه تجدیدنظر استان تهران - رئیس و مستشار
. 
سیدکاظم ساداتی - جلال طالبی
. 
. 
<#>
. رأی دادگاه بدوی. درپرونده مطروحه نسبت به گواهی حصروراثت صادره از شعبه ۴۱ دادگاه حقوقی ۲ سابق درخواست اعتراض -اصلاح صورت گرفته است وپس از انحلال دادگاه مذکور شعبه ۱۰۲۰ دادگاه عمومی تهران دادگاه جانشین تعیین‌شده است و این انتخاب وجانشینی منطبق بر قانون جهت رفع مشکلات ارباب‌رجوع شعبه سابق صورت گرفته است کما اینکه این رویه نسبت به انتخاب جانشین دیگری هم وجود دارد. از طرف دیگر قوانین موضوعه سابقا ولاحقا دادگاه جانشین راصالح به رسیدگی به پرونده‌های موجود یا سابق دانسته است و تغییرات بعدی درصلاحیت دادگاه جانشین نافی صلاحیت سابق آن دادگاه نمی‌باشد چه اینکه درغیراینصورت موجب هرج‌ومرج قضایی وسردرگمی ارباب‌رجوع خواهدشد. مانند اینکه دراین دادگاه هم (شعبه ۲۵) از سابق پرونده‌های کیفری وجود داشته که این دادگاه مکلف به رسیدگی بوده ورسیدگی نموده است و صلاحیت حقوقی این دادگاه مانع از رسیدگی از پرونده‌های کیفری سابق الارجاع نشده است. تبصره ۴ ماده ۳ قانون تشکیل دادگاه‌های عمومی وانقلاب مصوب سال ۱۳۷۲ وماده ۲ آئین نامه اصلاحی قانون تشکیل دادگاه‌های عمومی وانقلاب مصوب ۱۳۸۱ و وحدت ملاک تبصره ۳ ماده ۲۹۶ قانون آئین دادرسی کیفری مصوب سال ۱۳۹۲ دلالت براین امروصلاحیت دادگاه جانشین دارد. دادگاه مستندا به موارد فوق ومواد ۳۸ و ۳۶۲ قانون امورحسبی قرارعدم صلاحیت به شایستگی شعبه ۱۰۲۰ دادگاه کیفری دو تهران صادر واعلام می‌دارد مقرراست دفتر دراجرای ماده ۲۷ قانون آئین دادرسی دادگاه‌های عمومی وانقلاب در امور مدنی جهت رفع اختلاف به مرجع محترم تجدید نظر استان تهران ارسال گردد. 
. 
ریس شعبه بیست وپنجم دادگاه عمومی حقوقی تهران - حسن فضلی شورکایی
. 
. رأی دادگاه بدوی. در این پرونده صرفا «یک موضوع حقوقی بدون وجود سابقه‌ی پرونده کیفری به لحاظ جانشین قرار دادن این مرجع برای شعبات حقوقی قدیمی حوزه قضایی تهران، تحت بررسی و یا رسیدگی قرار گرفته است، لذا با عنایت به مقررات آمره از دادرسی از جمله مواد ۱۶، ۱۷، ۳۳۵ و ۳۴۰ از آیین دادرسی کیفری مصوب ۴ / ۱۲ / ۹۲ که در سال ۱۳۹۴ به اجرا درآمده است، حدود صلاحیت و رسیدگی دادگاه کیفری دو کاملا» روشن و شفاف تبیین شده است با این توضیح که دادگاه کیفری دو تنها در خصوص ضرر و زیان ناشی از جرم می‌تواند به عنوان استثناء در امور حقوقی وارد رسیدگی گردد و اصولا " دادگاه کیفری نمی‌تواند قائم‌مقام شعب حقوقی باشد و رسیدگی یا اجرای حکم در این‌گونه پرونده‌ها توسط دادگاه کیفری مغایر با قانون نظارت با رفتار قضات و خارج از صلاحیت ذاتی محسوب می‌گردد بنابراین با استناد به مواد قانونی مذکور قرار عدم صلاحیت به شایستگی محاکم عمومی حقوقی تهران صادر و اعلام می‌گردد و مقتضی است در صورتی که پرونده در آمار و موجودی شعبه قرار دارد از آمار کسر و سپس با عنایت به مذاکرات صورت گرفته پرونده جهت اتخاذ تصمیم و یا ارجاع به احدی از شعب حقوقی نزد رئیس‌کل محترم دادگاه‌های عمومی و انقلاب تهران ارسال گردد. 
. 
رئیس شعبه ۱۰۲۰ دادگاه کیفری دو تهران -محسن صدیقی. رأی دادگاه تجدیدنظر استان. در این پرونده شعبات محترم ۲۵ دادگاه عمومی حقوقی تهران و ۱۰۲۰ دادگاه کیفری دو تهران در موضوع رسیدگی به درخواست اعتراض اصلاح گواهی حصر وراثت هریک به صلاحیت دیگری از خود نفی صلاحیت نموده نتیجتا اختلاف در صلاحیت محقق گردیده است دادگاه توجها به مندرجات پرونده و مداقه در استدلال مراجع قضایی محترم مذکور با تایید استدلال دادگاه محترم شعبه ۲۵ عمومی و حقوقی تهران در اجرای ماده ۲۷ از قانون آیین دادرسی دادگاه‌های عمومی و انقلاب در امور مدنی حکم بر صلاحیت دادگاه ۱۰۲۰ کیفری دو تهران در رسیدگی به موضوع صادر و اعلام می‌نماید رای صادره قطعی است. 
. 
شعبه ۵۶ دادگاه تجدیدنظر استان تهران - مستشار و مستشار
. 
حسین آژیده - یوسف رمضانی
. 
. 
<#>
. رأی دادگاه بدوی. شماره پرونده: ۸۹۰۹۹۸۲۱۴۶۱۰۰۱۲۵ شماره دادنامه: ۹۲۰۹۹۷۲۱۹۲۵۰۰۸۸۸ تاریخ: ۱۳۹۲ / ۰۹ / ۰۹. 
رای دادگاه. 
در خصوص اتهام خانم خ. ج. ع. ب. ت. دائر بر انتقال مال غیر به میزان ۹۱۲ متر مربع از اراضی حفاظت‌شده جاجرود موضوع شکایت سرپرست پارک‌های ملی …و …با توجه به مجموع اوراق و محتویات پرونده، شکایت شاکی، کروکی ترسیم‌شده از محل، گزارش مامورین و مبایعه نامه ضمیمه و اقرار متهم به انتقال اراضی، نظریه کارشناس رسمی دادگستری که حاکی از مالکیت دولت براراضی مورد شکایت و همچنین ملی بودن اراضی و اینکه متهمه در جلسه ۵ / ۸ / ۹۲ دادگاه ضمن پذیرفتن ملی بودن آن متعهد به استرداد ملک به دولت شده و علیرغم اعطای مهلت مورد درخواست اقدام ننموده است دادگاه وقوع بزه مذکور از سوی وی را محرز دانسته لذا دادگاه باستناد ماده ۱ قانون تشدید مجازات مرتکبین ارتشا و اختلاس و کلاهبرداری و رعایت مادتین ۱۹ و ۳۷ از قانون مجازات اسلامی مصوب ۱۳۹۲ و بلحاظ خروج انتقال مال غیر حکمی از مصادیق تبصره یک قانون صدرالذکر متهم را به ۹۱ روز حبس و پرداخت بیست میلیون ریال جزای نقدی در حق دولت محکوم می‌نماید. رای صادره حضوری و ظرف بیست روز از تاریخ ابلاغ قابل تجدید نظر خواهی در دادگاه تجدید نظراستان تهران می‌باشد.. 
رئیس شعبه ۱۰۵۰ دادگاه عمومی جزائی تهران- بیژن خورشیدوند. رأی دادگاه تجدیدنظر استان. شماره پرونده: ۸۹۰۹۹۸۲۱۴۶۱۰۰۱۲۵ شماره دادنامه: ۹۵۰۹۹۷۰۲۲۲۰۰۰۷۱۵ تاریخ: ۱۳۹۵ / ۰۶ / ۲۷. 
رای دادگاه. 
در خصوص تجدیدنظرخواهی خانم خ. ج. ع. ب. ت. با وکالت آقایان م. الف. و و. م. ز. نسبت به دادنامه شماره ۸۸۸ مورخ ۹۲ / ۹ / ۹ صادره از شعبه ۱۰۵۰ دادگاه کیفری دو (عمومی جزایی سابق) تهران که به موجب آن معترض به اتهام انتقال مال غیر به ۹۱ روز حبس و بیست میلیون ریال جزای نقدی محکوم گردیده است با بررسی اوراق و محتویات پرونده و مطالعه لایحه تجدیدنظرخواهی از آنجاییکه معترض علی‌رغم مهلت‌های مکرر پاسخ استعلام مورد درخواستش را ارائه ننموده و این استناد از عداد دلایلش خارج گردیده است در این مرحله اعتراض موجه و موثری که موجبات نقض رای صادره را فراهم نماید بعمل نیاورده است و از حیث رعایت تشریفات دادرسی و مبانی استنباط و توجه به مستندات رای معترض عنه اشکال موثری ندارد لذا به استناد بند الف ماده ۴۵۵ قانون آیین دادرسی کیفری ضمن رد درخواست تجدیدنظرخواهی دادنامه تجدیدنظرخواسته تائید می‌گردد این رای قطعی است.. 
شعبه ۲۰ دادگاه تجدیدنظر استان تهران - رئیس و مستشار. 
رضا آروین - سیدصادق نبوی لاریمی
. 
. 
<#>
. رأی دادگاه بدوی. در این پرونده ح. ش. به اتهام انتقال مال غیر (یک قطعه زمین به مساحت ششصد متر مربع با وکالت م. الف. حسب کیفرخواست شماره ۲۸۱۲ - ۹۴ / ۸ / ۳ دادستان عمومی و انقلاب بهارستان و متعاقب شکایت ن. ت. تحت تعقیب قرار گرفته است بنا به مراتب با توجه به اینکه بر اساس قولنامه‌ی ابرازی از سوی شاکی تاریخ وقوع معامله ۱۳۷۴ / ۱۰ / ۹ بوده است و از تاریخ تنظیم قولنامه تا شکایت شاکی در تاریخ ۹۳ / ۸ / ۳ بیش از نوزده سال گذشته است و میزان ثمن معامله بر اساس اظهارات شاکی در صورتجلسه این دادگاه ششصد میلیون ریال بوده است لذا دادگاه با توجه به اینکه بزه مزبور مطابق ماده قانون مجازات اسلامی مستوجب تعزیر درجه چهار است که برابر بند ب ماده ۱۰۵ قانون مجازات اسلامی با انقضاء ده سال چنین دعوایی قابل تعقیب نخواهد بود لذا دادگاه مطابق تبصره ماده ۳۶ قانون مجازات اسلامی و بند ب ماده ماده ۱۰۹ قانون مجازات اسلامی و بند ث ماده ۱۳ قانون آیین دادرسی کیفری قرار موقوفی تعقیب صادر و اعلام می‌کند رای صادرشده حضوری و ظرف بیست روزپس ازابلاغ قابل تجدیدنظردرمحاکم محترم تجدید نظراستان تهران خواهد بود. 
. 
دادرس علی‌البدل محاکم کیفری دادگستری بهارستان - سیدافشین موسوی توتری. رأی دادگاه تجدیدنظر استان. در خصوص تجدیدنظرخواهی آقای ن. ت. نسبت به دادنامه شماره ۰۲۸۹ - ۹۵۰ مورخ ۹۵ / ۲ / ۲۷ صادره از شعبه ۱۰۳ دادگاه کیفری دو بهارستان موضوع شکایت تجدیدنظرخواه علیه آقای ح. ش دائر بر انتقال مال غیر (کلاهبرداری) که دادگاه محترم بدوی بعد از رسیدگی مبادرت به صدور قرار موقوفی تعقیب نموده است به لحاظ شمول مقررات مرور زمان دادگاه با بررسی و مداقه جامع اوراق و مستندات پرونده با توجه به محتویات پرونده و مفاد لایحه تجدیدنظرخواهی نظر به اینکه ایراد و اعتراض موجه و موثری که موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - فرشید شرفی
. 
. 
<#>
. رأی دادگاه بدوی. دراین پرونده الف. غ. متهم است به تهدید علیه بهداشت عمومی از طریق نگهداری غیر اصولی دام در منطقه مسکونی واقع در روستای … که موجبات اعتراض و مزاحمت برای همسایگان از جمله آقای ح. ر. را فراهم نموده است، دادگاه با عنایت به گزارش شبکه بهداشت و درمان دماوند که عمل ارتکابی را از مصادیق تهدید علیه بهداشت عمومی دانسته و اظهارات احراز همسایگان به شرح فوق و کیفر خواست اصداری و دفاعیات غیر موجه نامبرده و صرف‌نظر از اینکه نماینده اداره شاکی در جلسه دادگاه اظهار داشته عمده مشکلات بهداشت فعلا مرتفع گردیده و سایر امارات و قرائن انتساب بزه یاد شده به مشارالیه را محرز دانسته و مستندا به ماده ۶۸۸ از قانون مجازات اسلامی مصوب ۱۳۷۵ وی را با رعایت بند دوم از ماده ۳ قانون وصول برخی درآمدهای دولت و مصرف آن در موارد معین به پرداخت دو میلیون ریال جزای نقدی در حق دولت محکوم می‌نماید. رأی صادره حضوری و ظرف مهلت بیست روز از تاریخ ابلاغ قابل اعتراض در محاکم تجدیدنظر استان تهران می‌باشد. 
. 
رئیس شعبه ۱۰۱ دادگاه کیفری ۲ دماوند- سید قاسم فخاری. رأی دادگاه تجدیدنظر استان. درخصوص تجدیدنظرخواهی آقای الف. غ. نسبت به دادنامه شماره ۱۲۹۴ مورخه ۹۴ / ۱۲ / ۲۰ ازشعبه ۱۰۱ دادگاه کیفری دوشهرستان دماوند که به نامبرده باتهام تهدیدعلیه بهداشت عمومی به پرداخت مبلغ دومیلیون ریال جزای نقدی محکوم‌شده است دادگاه بابررسی اوراق پرونده نظربه اینکه دادنامه وفق موازین ومقررات قانونی اصداریافته است وازناحیه تجدیدنظرخواه دلیل ومدرکی که موجبات نقض آن رافراهم نماید ارائه نشده است ودرپرونده نیزملحوظ ومشهودنیست بدان معنی با عدم پذیرش تجدیدنظرخواهی مطروحه حسب بند الف ماده ۴۵۵ قانون آئین دادرسی کیفری دادنامه معترض عنه عینا " تاییدمیگردد. رای صادره قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. در خصوص اتهام ۱ و ۲ آقایان م. و ح. ه. گ. مبنی بر مشارکت در نزاع دسته‌جمعی منتهی به ضرب و جرح عمدی و اخلال در نظم عمومی و مشارکت در تخریب عمدی و ورود به عنف و ایراد ضرب و جرح عمدی نسبت به م. ع. و م. ر. و ن. ع. ۳ و ۴ خانم‌ها ز. و ن. ه. گ. مبنی بر مشارکت در نزاع دسته‌جمعی و اخلال در نظم عمومی و مشارکت در ایراد ضرب و جرح عمدی نسبت به خانم م. ر. و ن. ع. ۵ - خانم م. م. مبنی بر مشارکت در نزاع دسته‌جمعی منتهی به ایراد صدمه عمدی و اخلال در نظم عمومی به همراه خانم م. ر. و ن. ع. نسبت به خانم‌ها ز. و ن. ه. گ. به این شرح که خانواده ه. گ. و خانواده ع. همسایه هم در یک آپارتمان هستند و سابقه اختلافاتی با هم داشته‌اند تا اینکه در مورخه ۹۲ / ۳ / ۲۴ غروب در حالیکه خانم ز. ع. در حال غذا دادن به تعدادی گربه در جلوی منزل (آپارتمان مشترک) بوده (و اتفاقا همین مسئله و ایجاد آلودگی و بوی نامطبوع موضوع اعتراض و اختلافات قبلی خانواده ع. با خانواده ه بوده) خانم م. م. و ن. ع. ضمن اعتراض به وی در این خصوص شروع به فیلمبرداری از این عمل وی به زعم خود مستند سازی برای شکایت خود بوده‌اند که با اعتراض خانم ز. ع. موضوع به درگیری لفظی کشیده شده و با دخالت آقای م. ع. و م. ر. خانم ز. ع. مدعی است که مورد ضرب و جرح و توهین توسط آنها قرار گرفته است و موضوع ضمن گزارش به پلیس با خارج شدن خانواده ع. از محل مسکوت می‌ماند و روز بعد جهت پیگیری موضوع طرفین به کلانتری محل مراجعه و جهت پزشکی قانونی و جمع‌آوری مدارک و مستندات اقدام می‌نمایند در حالیکه تعدادی از طرفین دنبال کار پزشکی و پزشکی قانونی و کلانتری بوده‌اند آقای ع. بر حسب ادعای خودش جهت برداشتن مدارک به منزل به تنهایی مراجعه می‌نماید که با صدای درب ورودی متوجه حضور تعدادی (۱۴ نفر) از خانواده ه و یک مامور کلانتری جلوی درب می‌شود که از او می‌خواهند بیاید بیرون و ایشان می‌گوید از ترس به بیرون نیامده و بعد از مدتی خانواده ه با تخریب درب ورودی منزل ع. و ورود به منزل وی , اوهم از ترس از راه حیاط خلوت مبادرت به فرار کرده و در اثر پریدن از بالای بلندی به منزل در حال ساخت مجاور دچار شکستگی پا شده و هنگامی‌که با دختر خود برای کمک تماس گرفته و دختر و همسرش از کلانتری به منزل مراجعت کرده‌اند ضمن ملاحظه وضعیت مورد توهین و ضرب و جرح خانواده ه. قرار گرفته‌اند و از طرفی م. ع. بعلت آسیب وارده تقاضای کمک داشته در حالیکه وی در حوالی منزل مخفی‌شده بوده و حتی اورژانس هم که در محل حضور یافته بعلت حضور خانواده ه و شلوغ کردن و اخلال در محل امکان سوار شدن آقای ع. در آمبولانس اورژانس بوجود نمی‌آید و ن. ع. موفق می‌شود پدرش را جهت خارج کردن از محل و رساندن به مرکز پزشکی سوار اتومبیل خانواده (پژو پارس) نماید و شروع به حرکت می‌کند که ن. ه متوجه موضوع شده و به قصد جلوگیری از فرار م. ع. از محل سعی در متوقف کردن اتومبیل را داشته که موجب تصادف و آسیب به خود توسط راننده (ن. ع.) شده و این نیز موضوع چندین عنوان شکایت دیگر شده , آنچه که در این قضیه احراز شده ۱ - م. ع. بواسطه ترس و گریز ار حمله م. و ح. ه. و سایر اعضا خانواده وی مجبور به فرار و پریدن از بلندی شده که موجب شکستگی پای وی شده که آنها مسبب در حادثه می‌باشند.۲ - بر حسب بررسی کارشناسی و تحقیقات تخریب و ورود به منزل ع. صورت گرفته است.۳ - بر حسب نظر کارشناس تصادفات اقدام ن. ع. در برخورد با ن. ه نمی‌تواند عمدی باشد و بصورت تصادف اتفاق افتاده است.۴ - سابقه اختلافات خانواده ه و ع. قبل از این درگیری وجود داشته و موضوع غذا دادن به گربه‌ها توسط ز. ه و ایجاد آلودگی و بوی نامطبوع یکی از مهمترین آنها بوده است. با این شرح و محتویات پرونده و تحقیقات انجام‌شده و نظریات پزشکی قانونی و نظریه کارشناسی انجام‌شده و اظهارات طرفین با احرازبزهکاری متهمین بشرح ذیل اتخاذ تصمیم می‌گردد.۱ - م. ه و ح. ه و ن. ه و ز. ه و م. م. و م. ر. و ن. ع. به اتهام مشارکت در نزاع دسته‌جمعی و اخلال در نظم عمومی با عنایت به شرح ماجرا و وقوع درگیری در زمان حساس انتخابات ریاست جمهوری سال ۹۲ و صدمات ایجاد شده برای طرفین اتهام مذکور محرز و مسلم است و به استناد مواد ۶۱۵ (بند ۳) و ۶۱۸ قانون مجازات اسلامی (تعزیرات) و رعایت ماده ۱۳۴ قانون مجازات اسلامی هریک محکوم به تحمل یکسال حبس تعزیری بابت شرکت درنزاع دسته‌جمعی و تحمل یکسال حبس تعزیری و ۷۴ ضربه شلاق تعزیری بابت ایجاد اخلال در نظم عمومی محکوم می‌گردند و م. ه و ح. ه از جهت شرکت در تخریب عمدی و ورود به عنف به منزل م. ع. به استناد ماده ۶۷۷ و ۶۹۴ قانون تعزیرات با رعایت ماده ۱۳۴ قانون مجازات اسلامی هریک محکوم به تحمل سه سال حبس بابت تخریب و سه سال حبس بابت ورود به عنف می‌گردند و از جهت ایراد ضرب و جرح عمدی طرفین نسبت به یکدیگر با عنایت به اینکه اعضاء دو خانواده می‌باشند و از طرفی تعیین دقیق اینکه چه کسی موجب آسیب به طرف دیگر شده مشکل است بلحاظ درگیری دسته‌جمعی ایجاد شده لذا متهمین به اسامی م. م. و ن. ع. و م. ر. بطور مشترک به استناد مواد ۵۵۹ - ۵۶۹ - ۷۰۹ - ۷۱۴ - ۷۱۵ محکوم به پرداخت ۴ درصد و ۶ / ۷۵ هزارم دیه کامل به ز. ه. و هشت درصد و ۲ / ۵ هزارم دیه کامل به ن. ه. و همچنین م. ه. و ح. ه. و ن. ه. و ز. ه. مشترکا به استناد مواد ۵۵۹ - ۵۶۹ - ۷۰۹ - ۷۱۴ - ۷۱۵ قانون مجازات اسلامی محکوم به پرداخت دو درصد و ۹ هزارم دیه کامل به م. ر. و پرداخت نیم در صد و ۲ / ۵ هزارم به ن. ع. و پرداخت ۹ درصد و ۶ هزارم دیه کامل به م. ع. می‌گردند این رأی حضوری ظرف مهلت بیست روز پس از ابلاغ قابل تجدید نظر خواهی در محاکم تجدید نظر استان تهران می‌باشد. 
. 
رئیس شعبه ۱۰۳۵ دادگاه کیفری ۲ تهران -جواد میری. رأی دادگاه تجدیدنظر استان. درخصوص تجدیدنظرخواهی آقایان: م. - ح. وخانم‌ها ز. و ن. جملگی ه. گ. باوکالت آقایان الف. ف و ع. م. ز. و ۲ - خانم‌ها ن. ع، م. م. و م. ر. باوکالت آقای ع. ی. نسبت به دادنامه شماره ۵۰۶ مورخه ۹۴ / ۵ / ۲۷ از شعبه ۱۰۳۵ دادگاه کیفری ۲ تهران که حکم به محکومیت مشارالیهم هریک بتحمل یکسال حبس بابت نزاع دسته‌جمعی و ۷۴ ضربه شلاق ویکسال حبس راجع به اخلال درنظم مضافا م. و ح. ه. گ. هریک به تحمل دوفقره سه سال حبس بابت تخریب و ورود به عنف صادرشده است دادگاه بابررسی اوراق پرونده بدوا درمورد اتهام اخلال درنظم عمومی باتوجه به اینکه نامبردگان باتهام شرکت درنزاع دسته‌جمعی به مجازات حبس محکوم‌شده‌اند درمانحن فیه عنوان مجازات اخلال درنظم عمومی بطورجداگانه متصورنیست فلذا دادنامه دراین بخش مخدوش وباپذیرش تجدیدنظرخواهی حسب مفاد بندب ماده ۴۵۵ قانون آئین دادرسی کیفری ضمن نقض آن وبه معیاراصل برائت وعدم وقوع جرم مستندا به اصل ۳۷ قانون اساسی وماده ۴ قانون بدوالذکر حکم به برائت متهمین نسبت به موردمذکورصادرواعلام می‌گردد ولیکن درمورد سایر اتهامات از اینکه دادنامه براساس موازین ومقررات قانونی اصداریافته است ودرازای آن تجدیدنظرخواهان دلیل ومدرکی که حاکی ازمخدوش بودن ویانقض دادنامه باشدارائه ننموده اندودرپرونده نیز ملحوظ ومشهود نیست بدان معنی ضمن رد تجدیدنظرخواهی مطروحه حسب مفاد بندالف ماده ۴۵۵ قانون صدرالاشاره دادنامه معترض عنه عینا تایید می‌گردد رای صادره قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. درخصوص اتهام ۱ - آقای ف. ج. متولد ۱۳۴۸ با وکالت بعدی آقای الف. ف. ۲ - خانم س. ع. الف. متولد ۱۳۴۶ با وکالت آقای م. س. متهم هستند به ارتکاب رابطه نامشروع موضوع شکایت آقای ع. ت. متولد ۱۳۴۴ و همسر متهمه با وکالت آقای ب. الف.. دادگاه با عنایت به محتویات پرونده، استماع اظهارات شاکی و مشاهده کلیپ تصویری ارائه‌شده از سوی شاکی و ضم پرونده «ص ۱۳۰» ; که اصالت آن مورد تأیید متهم و وکیل متهمه قرار گرفت که در این کلیپ به مشاوره، در ساعت … تا … دقیقه، متهم که وکیل متهمه نیز می‌باشد، برای انجام کاری به همراه دو نفر دیگر و با خودروی … به محل مسکونی متهمه مراجعه و پس از انجام کار، متهمه که بدون حجاب شرعی است و در محل حضور دارد به سمت متهم می‌رود و با هم‌دست می‌دهند و روبوسی می‌کنند. متهم و و کیل ایشان ضمن اقرار به عمل ارتکابی در دفاعیات بلاوجهی مدعی فقد قصد و اراده می‌باشند و مدعی هستند در یک‌لحظه متهمه به سمت متهم آمد و به او دست داد و روبوسی کرد. لذا بزهکاری متهمان دایر بر رابطه‌ی نامشروع در حد مصاحبت و تقبیل محرز است و به استناد ماده ۶۳۷ کتاب پنجم قانون مجازات اسلامی مصوب ۱۳۷۵ و ۲۷ قانون مجازات اسلامی مصوب ۱۳۹۲ و با رعایت ماده ۵۱۵ قانون آیین دادرسی کیفری مصوب ۱۳۹۲ و تبصره ذیل آن، هر یک را با احتساب ایام بازداشت قبلی به تحمل ۹۹ ضربه شلاق تعزیری محکوم می‌کند. اما با ملاحظه‌ی وضع اجتماعی و سوابق زندگی محکوم علیهما و فقد سابقه کیفری آنان و با التفات به خصیصه‌ی بازدارندگی احکام تعلیقی به استناد ماده ۴۶ قانون مجازات یاد شده قرار تعلیق اجرای حکم به مدت ۲ سال صادر و اعلام می‌گردد تا چنانچه تا پایان مدت تعلیق مرتکب یکی از جرایم عمدی موضوع ماده ۵۴ قانون یاد شده نشود مجازات مذکور کان لم یکن و الا قرار تعلیق لغو و علاوه بر مجازات جرم اخیر، مجازات معلق نیز در باره وی اجراء خواهد شد. این رأی حضوری و ظرف بیست روز پس از ابلاغ قابل اعتراض در محاکم محترم تجدیدنظراستان تهران می‌باشد. 
. 
رئیس شعبه ۱۰۸۹ دادگاه کیفری دو تهران- عیسی غفاری المشیری. رأی دادگاه تجدیدنظر استان. در خصوص تجدیدنظرخواهی آقای ف. ج. با وکالت آقای الف. ف. نسبت به دادنامه شماره ۰۲۹۰ - ۹۵۰ مورخ ۹۵ / ۳ / ۱۲ صادره از شعبه ۱۰۸۹ دادگاه کیفری دو تهران که به موجب آن نامبرده به اتفاق دیگر محکوم علیها پرونده بنام خانم س. ع. الف. به اتهام برقراری رابطه نامشروع دون زنا هر یک به ۹۹ ضربه شلاق تعلیقی به مدت دو سال محکوم‌شده است دادگاه با بررسی و مداقه مجدد جامع اوراق پرونده با توجه به محتویات و مفاد لایحه تجدیدنظرخواهی نظر به اینکه بزه منتسبه حسب اوراق و مندرجات پرونده و دلایل منعکس در رای محرز بوده و ایراد و اعتراض موجه و موثریکه موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - فرشید شرفی
. 
. 
<#>
. رأی دادگاه بدوی. حسب محتویات پرونده ح. ن. متهم است به ممانعت از حق از طریق تخریب و برداشتن پل فلزی تعبیه‌شده بر روی نهر آب مقابل منزل شاکی که با این عمل از تردد شاکی با وسیله نقلیه به داخل ملک جلوگیری به عمل آورده است که دادگاه با عنایت به گزارش مرجع انتظامی و شکایت شاکی و اظهارات گواه و صورتجلسه تحقیق محلی صورت گرفته از طریق مرجع انتظامی و معاینه محلی و اقرار تلویحی متهم در این دادگاه و دفاعیات بلا دلیل وی و سایر امارات و قرائن و با این توضیح که ارتکاب عمل برداشتن پل و تخریب به عنوان مقدمه برای بزه ممانعت از حق تلقی و در مانحن فیه جرم مستقلی محسوب نمی‌گردد در علی‌ای حال با توجه به برائت انتساب بزه ممانعت از حق را محرز دانسته و مستندا به ماده ۶۹۰ از قانون مجازات اسلامی مصوب ۱۳۷۰ نامبرده را علاوه بر اعاده وضع به حالت سابق و نصب پل در محل اولیه و با رعایت بند دوم از ماده ۳ قانون وصول برخی در آمدهای دولت و مصرف آن در موارد معین به پرداخت ده میلیون ریال جزای نقدی در حق دولت محکوم می‌نماید. و در خصوص اتهام دیگر انتسابی به آقای ح. ن. دائر بر تهدید نسبت به شاکی آقای د. ر. با عنایت به فقد ادله کافی به توجه اتهام و اینکه شهود تعرفه شده صرفا همسر و کودک صیغه شاکی می‌باشد و از سوی دیگر متهم نیز به شدت منکر اتهام انتسابی می‌باشد لذا بلحاظ فقد دلیل کافی و توجها به اصل برائت ومستندا به مواد ۴ و ۳۴۰ و ۳۴۱ از قانون آئین دادرسی کیفری نامبرده را از اتهام تهدید تبرئه می‌نماید. رأی صادره حضوری و ظرف مهلت بیست روز از تاریخ ابلاغ قابل اعتراض در محاکم تجدیدنظر استان تهران می‌باشد. 
. 
رئیس شعبه ۱۰۱ دادگاه کیفری ۲ دماوند-سید قاسم فخاری. رأی دادگاه تجدیدنظر استان. در خصوص تجدیدنظرخواهی آقای ح. ن. از دادنامه شماره ۹۴۰۹۹۷۲۲۱۰۶۰۰۹۸۲ مورخ ۱۳۹۴ / ۹ / ۳۰ شعبه ۱۰۱ دادگاه کیفری ۲ دماوند که به موجب آن در قبال شکایت آقای د. ر. دایر بر ممانعت از حق (از طریق تخریب و برداشتن پل فلزی تعبیه‌شده بر روی نهر آب مقابل منزل تجدیدنظرخوانده که با این عمل از تردد مشارالیه با وسیله نقلیه به داخل ملک جلوگیری بعمل آمده است) علاوه بر اعاده وضع به حالت سابق و نصب پل در محل اولیه، تجدیدنظرخواه به پرداخت مبلغ ده میلیون ریال جزای نقدی بدل از حبس تعزیری در حق دولت محکوم گردیده با عنایت به جامع اوراق و محتویات پرونده و در نظر گرفتن اقاریر ضمنی تجدیدنظرخواه در صفحات ۷، ۸ و ۲۷ پرونده و دفاعیات بلاوجه ایشان در ممانعت از حق، نظر به اینکه تجدیدنظرخواه دلایلی که موجبات نقض دادنامه تجدیدنظرخواسته را فراهم نماید ارائه ننموده و رای مورد تجدیدنظرخواهی از حیث احراز وقوع بزه انتسابی مطابق ادله موجود و موازین قانونی صادر شده است هر چند که مطابق ردیف ۱۹ جدول شماره ۱۶ قانون بودجه سال ۱۳۹۴ کل کشور (در مقام اصلاح بند دوم ماده ۳ قانون وصول برخی از درآمد‌های دولت و مصرف آن در موارد معین مصوب ۱۳۷۳ / ۱۲ / ۲۸) میزان مجازات جزای نقدی بدل از حبس در مواردی که حداکثر مجازات بیش از نود و یک روز حبس و حداقل آن کمتر از این باشد از مبلغ بیست میلیون ریال تا شصت میلیون ریال می‌باشد که در دادنامه بدوی میزان مجازات جزای نقدی بدل از حبس تعزیری مبلغ ده میلیون ریال (کمتر از مجازات مقرر قانونی) مورد حکم واقع‌شده است و مطابق ماده ۴۵۸ قانون آئین دادرسی کیفری مصوب ۱۳۹۲ / ۱۲ / ۴ کمیسیون قضائی و حقوقی مجلس شورای اسلامی این دادگاه بدون تجدیدنظرخواهی شاکی اولیه یا دادستان نمی‌تواند میزان مجازات را که نتیجه آن تشدید خواهد بود اصلاح نماید من حیث المجموع ضمن رد تجدیدنظرخواهی، دادنامه مورد تجدیدنظرخواهی با تذکر به دادگاه نخستین عینا تایید می‌گردد. رأی صادره قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. در خصوص اتهام آقای س. ر. ط. ق دایر به ایجاد مزاحمت ملکی از طریق سلب آسایش موضوع شکایت آقای ب. پ. ز. دادگاه نظر به محتویات پرونده شکایت شاکی تحقیقات معموله معاینه محل صورت گرفته کیفر خواست صادره از طرف دادسرای عمومی و انقلاب ناحیه ۲ تهران و با توجه به انکار بلاوجه متهم در محکمه مویدا به سایر قرائن وامارات منعکسه در پرونده اتهامشان محرز و مسلم بوده عمل مجرمانه اشان منطبق است با ماده ۶۹۰ قانون مجازات اسلامی تعزیرات لذا محکمه بارعایت بند الف ماده ۳۷ و بند پ ماده ۳۸ از قانون مجازات اسلامی مصوب ۱۳۹۲ و بلحاظ فقدان سابقه محکومیت کیفری و نیز رعایت بند دوم ماده سوم قانون وصول برخی از درامد‌های دولت و مصرف آن در موارد معین متهم موصوف را با دو درجه تخفیف به پرداخت یک‌میلیون تومان جزای نقدی و نیز رفع مزاحمت محکوم می‌نماید. رای صادره حضوری است ظرف بیست روز قابل رسیدگی تجدید نظر خواهی در مرجع محترم تجدید نظر استان تهران می‌باشد. 
. 
رییس شعبه ۱۱۶۷ دادگاه کیفری ۲ تهران-علی اصغر حسینی. رأی دادگاه تجدیدنظر استان. درخصوص تجدیدنظرخواهی اقای س. ر. ط. ق نسبت به دادنامه شماره ۹۴۰۹۹۷۲۱۸۰۷۰۰۳۷۸ مورخ ۹۴ / ۴ / ۳۰ که به موجب آن تجدیدنظرخواه به اتهام ایجاد مزاحمت ملکی از طریق سلب آسایش همسایگان به پرداخت یک‌میلیون ریال جزای نقدی مستندا به ماده ۶۹۰ قانون مجازات اسلامی باب تعزیرات مصوب سال ۷۵ وبارعایت مواد ۳۷ و ۳۸ قانون مجازات اسلامی سال ۹۲ محکوم گردیده است دادگاه بابررسی جامع اوراق ومحتویات پرونده وباعنایت به اینکه موضوع معنونه (سلب آسایش همسایگان درمجتمع اپارتمانی ازطریق سروصدا و ….) منصرف ازماده ۶۹۰ قانون مجازات اسلامی مصوب سال ۷۵ که مورداستناد دادگاه قرارگرفته می‌باشد زیرا مستفاد از مفاد ماده قانونی فوق‌الذکر خصوصا درقسمت مربوط به ایجاد مزاحمت باممانعت ازحق که آن را منحصردرموارد پیش گفته درصدر ماده دانسته و صرفا ایجاد مزاحمت وغیره شامل مزاحمت ملکی می‌باشد لاغیرلذا دادنامه تجدیدنظرخواسته درخور تایید نبوده لذا مستندا به بندت ماده ۴۵۰ قانون ایین دادرسی کیفری ضمن نقض دادنامه معترض عنه حکم برائت تجدیدنظرخواه را صادرواعلام می‌نماید این رای قطعی است. 
. 
شعبه ۵۷ دادگاه تجدیدنظر استان تهران - مستشار و مستشار
. 
مجید رشیدیان- علی امرایی
. 
. 
. 
<#>
. رأی دادگاه بدوی. بموجب کیفرخواست ۲۵۱۶ - ۹۴ مورخه ۹۴ / ۵ / ۷ دادسرای ناحیه ۴ تهران آقای ف. الف. ز. متهم است به ایراد ضرب وجرح عمدی تهدید، ترک انفاق حمل اقلام تحت کنترل (یک دستگاه بیسیم) موضوع شکایت خانم ع. ع. م در مورخه ۹۴ / ۳ / ۱۱ بدین شرح که شاکی بیان نموده است همسرم مصرف مواد دارد از استخر به منزل آمده بودم نمی‌دانم ایشان از کجا عصبانی بود که با من درگیر شد وبا هفت‌تیر قلابی مرا تهدید نموده است از وی تامین جانی ندارم وحاضر نیستم به زندگی مشترک برگردم متهم نیز دردفاع از خود بیان نموده است برای همسرم شربت درست کرده بودم مقداری شربت روی گاز ریخته شده بود همسرم از استخر آمده بود سر این موضوع شروع به جر وبحث کرد من وی را نزده‌ام در خصوص بیسیم نیز بیان داشته است متعلق به پسرم م. الف می‌باشد آنرا برای تعمیر برایم آورده بود دادگاه با توجه به محتویات پرونده کیفر خواست دادسرا شکایت شاکی تحقیقات انجام‌شده شهادت شاهد گواهی پزشکی قانونی گزارش مرجع انتظامی ارتکاب بزه ایراد ضرب وجرح عمدی را محرزدانسته ومستندا به مواد ۴۴۸ و ۷۱۴ قانون مجازات اسلامی مصوب ۱۳۹۲ نامبرده را به پرداخت دیات ذیل در حق شاکی محکوم می‌نماید:۱ - یک ونیم دوهزارم دیه (___) بابت قرمزی سمت چپ گردن ۲ - یک ونیم هزارم دیه (___) بابت کبودی مچ دست چپ ۳ - نیم درصد دیه (۰ / ۵ ٪) بابت جراحت حارصه آرنج راست ۴ - سه دهم درصددیه (۰ / ۳ ٪) بابت سیاه شدگی بازوی راست در خصوص اتهام حمل اقلام تحت کنترل دادگاه با توجه به مواد ۱۱ و ۱۲ قانون مجازات قاچاق اسلحه ومهمات ودارندگان سلاح ومهمات غیر مجاز مصوب ۱۳۹۰ که شهرت اقلام تحت کنترل اعلام‌شده است وبی سیم جزء انها نمی‌باشد وماده ۱۰ قانون استفاده از بی‌سیم‌های اختصاصی وغیر حرفه‌ای مصوب ۱۳۴۵ صرفا خرید وفروش وساختن و وارد نمودن دستگاه فرستنده (بی‌سیم) را مشمول مجازات دانسته است فلذا دادگاه در این خصوص بلحاظ فقدان عنصر قانونی جرم حکم بربرائت صادر می‌نماید لیکن بلحاظ غیر مجاز بودن آن مستندا به ماده ۲۱۵ قانون مجازات اسلامی مصوب ۱۳۹۲ حکم بر ضبط آن به نفع دولت ستاد اجرایی فرمان حضرت امام (ره) صادر می‌نماید. در خصوص اتهام تهدید با توجه به انکار متهم ودفاع بلحاظ وی در توجه آن (نداشتن امنیت) وقوع بزه را محرز ندانسته ومستندا به اصل ۳۷ قانون اساسی حکم بربرائت صادر می‌نماید. رای صادره حضوری وظرف مدت ۲۰ روز پس از ابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس شعبه ۱۰۸۷ دادگاه کیفری ۲ تهران - رضا شاکرنژاد. رأی دادگاه تجدیدنظر استان. درخصوص اعتراض وتجدیدنظرخواهی ف. الف. ز. ازدادنامه شماره ۷۰۰۶۲۷ مورخه ۹۴ / ۷ / ۲۵ صادره ازشعبه ۱۰۸۷ دادگاه کیفری ۲ که بموجب آن نامبرده به جرم ایرادضرب وجرح عمدی وتهدید وترک انفاق وحمل اقلام تحت کنترل به پرداخت دیه مربوطه مندرج دردادنامه محکوم ونسبت به سایرموارد تبرئه گردیده واقلام مکشوفه بنفع دولت (ستاداجرایی) ضبط گردیده است. با ملاحظه محتویات پرونده ولایحه تجدیدنظرخواهی واصله ازآنجا که ازناحیه تجدیدنظرخواه ایرادواشکال موجه وموثری که مطابق شقوق مندرج درماده ۴۳۴ قانون آئین دادرسی کیفری مصوب سال ۱۳۹۲ موجبات نقض دادنامه موصوف ورسیدگی بیشترراایجاب نماید ارائه نگردیده ودادنامه تجدیدنظرخواسته مطابق ادله موجوددرپرونده وموافق مقررات وموازین قانونی صادرگردیده است لذا دادگاه مستندا به بندالف ماده ۴۵۵ قانون آئین دادرسی کیفری ضمن رد تجدیدنظرخواهی بعمل آمده دادنامه معترض عنه را عینا تاییدواستوار مینمایدرای صادره بالحاظ ماده ۴۴۳ قانون مرقوم قطعی است. 
. 
شعبه ۵۴ دادگاه تجدیدنظراستان تهران - مستشار و مستشار
. 
حسن بابایی - علی زنجانی
. 
. 
. 
<#>
. رأی دادگاه بدوی. در خصوص اتهام آقای ت. س. شغل نانوا، دائر بر تهیه و عرضه مواد خوردنی غیر قابل مصرف ناشی از استفاده از افزودنی غیر مجاز (جوش‌شیرین)، با توجه به جمیع محتویات پرونده، صورتجلسه نمونه‌برداری مورخ ۱۳۹۳ / ۰۶ / ۱۹ از نان تهیه و عرضه‌شده و پاسخ واصله از آزمایشگاه مربوطه و شکایت مرکز بهداشت جنوب تهران وکیفر خواست صادره از سوی دادسرای ناحیه ۱۹ تهران و دفاعیات بلا وجه وی در مرحله تحقیقات مقدماتی و عدم حضور در جلسه مورخ ۱۳۹۴ / ۰۵ / ۲۱ دادگاه علیرغم ابلاغ واقعی، وقوع بزه فوق از سوی نامبرده محرز است، لذا دادگاه به استناد مواد ۱ و ۲ و تبصره ماده ۳ از قانون مواد خوردنی آشامیدنی، آرایشی و بهداشتی مصوب ۱۳۴۶ وی را به تحمل نود ویک روز حبس تعزیری و پرداخت پانصد هزار ریال جزای نقدی در حق صندوق دولت محکوم می‌نماید، رأی صادره غیابی و ظرف مهلت بیست روز از تاریخ ابلاغ واقعی قابل واخواهی در این دادگاه می‌باشد. 
. 
رئیس شعبه ۱۰۵۰ دادگاه کیفری ۲ تهران- بیژن خورشیدوند. رأی دادگاه تجدیدنظر استان. درخصوص تجدیدنظرخواهی آقای ت. س. نسبت به دادنامه شماره ۴۸۰ مورخ ۹۴ / ۵ / ۲۴ صادرشده ازشعبه ۱۰۵۰ دادگاه کیفری دو تهران که بموجب آن به اتهام تهیه وعرضه موادخوردنی غیرقابل مصرف ناشی ازاستفاده ازافزودنی غیرمجاز موضوع گزارش مرکزبهداشت جنوب تهران، بتحمل نودویک روزحبس تعزیری وپرداخت پانصدهزارریال جزای نقدی درحق صندوق دولت محکوم گردیده است، باتوجه به محتویات پرونده، نظربه اینکه دادنامه مزبورمطابق قانون اصداریافته وایرادواشکالی برآن مترتب نیست واینکه اعتراض موثری که نقض دادنامه راایجاب نماید بعمل نیامده است دادگاه بارد تجدیدنظرخواهی وبالحاظ فقدان سابقه ووضع خاص تجدیدنظرخواه، با اختیارحاصله ازماده ۴۶ قانون مجازات اسلامی مصوب ۱۳۹۲، ضمن تایید دادنامه تجدیدنظرخواسته (به استناد بندالف ماده ۴۵۵ قانون آئین دادرسی کیفری)، قرارتعلیق اجرای مجازات حبس به مدت یکسال صادرمی نمایدکه درصورت ارتکاب به یکی ازجرائم موضوع ماده ۵۴ قانون فوق‌الذکر درمدت تعلیق، علاوه برمجازات جرم اخیر مجازات معلق نیز درباره نامبرده اجراء خواهدشد. رای دادگاه قطعی است. 
. 
شعبه ۱۴ دادگاه تجدیدنظر استان تهران - رئیس و مستشار
. 
نعمت اله نیک نژاد-عیسی الوندی
. 
. 
<#>
. رأی دادگاه بدوی. درخصوص پرونده به شماره ثبت کلاسه ۱۰۴ / ۹۱۰۸۶۳ موضوع اتهام آقای‌ی. ق. پ. متولد ۱۳۳۱، فاقدسابقه کیفری، متاهل، باسواد،، آزاد با معرفی کفیل؛ دایر بر بی‌احتیاطی در امر رانندگی منجر به‌به ایراد صدمه بدنی غیر عمدی، ازعطف توجه به جمیع اوراق متشکله امر، مفاد گزارش ارسالی از ناحیه کلانتری ۱۳۱ شهرری در مقام تبیین نحوه ارتکاب عمل مجرمانه مزبور توسط خاطی یاد شده مورخ ۳۰ / ۷ / ۹۱، شکوائیه ابرازی شاکی خصوصی آقای م. ص. م.، در تشریح و چگونگی وقوع بزه توسط متهم صدرالاشاره و اظهارات وی مبنی بر اینکه: {در موقعیت … اتومبیل … (تاکسی) به رانندگی متهم با برخورد به موتور سیکلت اینجانب که در حال رانندگی بودم، منجر به صدمه به شرح گواهینامه پزشکی قانونی گردیده است از نامبرده شکایت تقاضای رسیدگی ومطالبه دیه را دارم.}، گواهینامه‌های صادره از اداره پزشکی قانونی، نظریه کارشناس رسمی دادگستری در امور تصادفات که علت تامه تصادف را بی‌احتیاطی از سوی راننده تاکسی (متهم) به شماره انتظامی …، عدم رعایت نکات ایمنی با باز نشدن درب اتومبیل با خطر آفرینی که مسئول و ضامن کل خسارات وارده می‌باشد مقصر، تشخیص و اعلام نموده است، که مصون از هرگونه تعرض از ناحیه متهم پرونده می‌باشد. عدم حضور نماینده شرکت بیمه‌گر در دادگاه علیرغم اخطار کتبی و ابلاغ قانونی وبالتبع مصون ماندن نظریه کارشناس از تعرض توسط شرکت بیمه‌گر، مفاد کیفرخواست شماره ۱۶۹۷ مورخ ۱۳ / ۸ / ۹۴ اصداری از ناحیه دادستان عمومی و انقلاب شهرستان ری، همگی در تایید و تسجیل ادعای معنونه، به نتیجه جامع تحقیقات و بررسیهای تکمیلی متداوله در ما نحن و فیه، دفاعیات بلاوجه و غیر موثر متهم با وصف اقرار به تصادف فیمابین خودرو به رانندگی وی و موتورسیکلت به رانندگی شاکی به شرح اوراق بازجوئیهای مأخوذه نزد مراجع انتظامی و قضایی شعبه ۳ دادیاری دادسرای ذیربط و در دادگاه به حکایت صورت‌جلسه تحریری تنظیمی در وقت رسیدگی تعیینی و سایر قرائن و امارات منعکس در پرونده محکمه نظر به جمیع مستندات امرشرح اتهام انتسابی به متهم را بنظر ثابت و مجرمیتش را محرز تلقی مستندا به ۷۱۷ ق. م. ا مصوب ۱۳۷۵ و ماده ۷۱۰ و ماده ۶۴۱ و ۶۴۲ ناظر به مواد ۶۳۶ و ۱۷ و ۱۴۰ و ۱۴۱ و ۱۶۰ و ۱۶۱ و ۱۷۱ و ۱۷۲ و ۴۴۸ و ۴۵۲ و ۴۸۸ همگی از قانون مجازات اسلامی مصوب ۱۳۹۲ و ماده ۳۶۰ ق. ا. د. ک حکم برمحکومیت متهم به پرداخت ۱ -یک صدم از یک سوم از یک دهم دیه کامل انسان از بابت جرح در حد حارصه نواحی بند میانی انگشت پنجم دست چپ ۲ - جمعا به میزان یک و نیم صدم دیه کامل انسان از بابت جرح در حد حارصه خلف و آرنج دست راست و ساق پای راست درحق شاکی واز حیث جنبه عمومی با رعایت بند ۱ از ماده ۳ قانون نحوه وصول برخی از درآمدهای دولت و مصرف آن در موارد خاص به پرداخت دو میلیون ریال جزای نقدی بدل از حبس تعزیری در حق صندوق دولت صادر و اعلام می‌نماید و اما در خصوص اتهام آقای م. ص. م. دایر برایراد ضرب و جرح عمدی نسبت به آقای‌ی. ق. پ. با توجه به محتویات پرونده نظر به اینکه شاکی ادله مکفیه و مثبته‌ای در خصوص ادعای خود ارائه ننموده است و انکار شدیدی متهم و دفاعیات موجه و موثر وی و عنایت به اینکه وقوع جرم وبرخی ازشرایط آن و شرایط مسئولیت کیفری متهم مورد شبهه و تردید این دادگاه قرار گرفته و دلیلی بر نفی آن یافت نگردیده است. به لحاظ عدم کفایت ادله اثباتی، مستندا به قاعده درأ و ماده ۱۲۰ ق. م. ا مصوب ۱۳۹۲ و ماده ۴ قانون آیین دادرسی کیفری مصوب ۱۳۹۳ و اصل فقهی اصاله البرائه و اصل ۳۷ قانون اساسی جمهوری اسلامی ایران حکم بر برائت متهم صادر واعلام می‌گردد رای صادره حضوری ظرف بیست روز از تاریخ ابلاغ قابل تجدید نظرخواهی در محاکم محترم تجدید نظر استان تهران می‌باشد. 
. 
رئیس شعبه ۱۰۴ دادگاه کیفری ۲ شهرری- عبدالله شمس ناتری. رأی دادگاه تجدیدنظر استان. در خصوص تجدیدنظرخواهی آقای‌ی. ق. پ. نسبت به دادنامه شماره ۸۰۰۷۹۷ - ۹۴ مورخ ۹۴ / ۱۱ / ۱۳ در پرونده کلاسه ۰۰۰۸۱۵ - ۹۱ صادره از شعبه ۱۰۴ دادگاه کیفری دو شهر ری که به موجب آن تجدیدنظر خواه به اتهام ایراد صدمه بدنی غیر عمدی ناشی از بی‌احتیاطی در امر رانندگی موضوع شکایت آقای م. ص و با احراز بزهکاری و به استناد مواد قانونی از جنبه خصوصی جرم به پرداخت مقادیری دیه در حق مصدوم و از جنبه عمومی جرم و با رعایت بند یک ماده ۳ قانون نحوه وصول برخی از درآمدهای دولت و مصرف آن در موارد معین به پرداخت دو میلیون ریال جزای نقدی در حق دولت محکوم‌شده است نظر به اینکه تجدیدنظر خواه در محدوده تجدیدنظر خواهی ایراد و دفاع موثری که از جهات شکلی و یا ماهیتی مندرج در ماده ۴۳۴ قانون آئین دادرسی کیفری باشد اقامه ننموده و از نظر این دادگاه ایضا دادنامه تجدیدنظر خواسته منطبق با موازین قانونی و دلائل موجود در پرونده اصدار یافته و ایرادی که موجب نقض باشد مشهود نیست الا اینکه بند یک ماده ۳ قانون وصول به استناد ماده ۷۲۸ قانون مجازات اسلامی نسخ شده است زیرا بند مذکور و ایضا بند ۲ ماده مذکور از اصلاحات و الحاقات قانون مجازات اسلامی ۱۳۷۰ از حیث تعیین مجازات جایگزین حبس است و با وضع فصل نهم بخش دوم قانون مجازات اسلامی که اختصاص به مجازات‌های جایگزین حبس دارد محلی برای استناد به بند مذکور قانونا وجود ندارد خصوصا اینکه مجازات جرم ارتکابی با توجه به بند ب ماده ۸۶ این قانون از نه تا هجده میلیون ریال است و با مجازات بند یک ماده ۳ در تغایر است علاوه بر این به موجب ماده ۶۸ قانون مجازات اسلامی مصوب ۹۲، تعیین مجازات جایگزین حبس درجرایم غیر عمدی که مجازات قانونی آنها تا دو سال حبس باشد الزامی است و رای وحدت رویه شماره ۷۴۶ مورخ ۹۴ / ۱۰ / ۲۹ نیز موید این موضوع است لهذا به استناد ماده ۴۵۷ قانون آئین دادرسی کیفری و با حذف بند یک ماده ۳ قانون وصول از دادنامه و الحاق ماده ۶۸ قانون مجازات اسلامی مصوب ۹۲ و بند ب ماده ۸۶ ناظر به بند ب ماده ۸۳ این قانون و با رعایت بند الف ماده ۳۷ و بند ث ماده ۳۸ قانون مذکور، دادنامه اصلاح می‌گردد و اما تجدیدنظر خواهی تجدیدنظر خواه از قسمت دیگر دادنامه که به موجب آن در خصوص اتهام آقای م. ص. م. از اتهام ایراد ضرب و جرح عمدی موضوع شکایت تجدیدنظر خواه به لحاظ انکار متهم و فقد دلیل کافی تبرئه شده است، صرفنظر از صحت و سقم این قسمت از دادنامه، نظر به اینکه دیه ضرب و جرح‌های وارده در گواهی پزشکی قانونی در ص ۷ پرونده برفرض اثبات قطعی و غیر قابل تجدیدنظر است لهذا این قسمت از دادنامه نیز قطعی و غیر قابل تجدیدنظر است و به استناد بند ب ماده ۴۲۷ قانون آئین دادرسی کیفری و تبصره ۲ این ماده قرار رد تجدیدنظر خواهی تجدیدنظر خواه صادر می‌گردد و اما تجدیدنظر خواهی تجدیدنظرخواه راجع به موضوع فحاشی نمودن آقای م. ص. م. نسبت به وی نظر به اینکه درخصوص موضوع معنون در قرار جلب به دادرسی و کیفر خواست، عنوان نشده است و نتیجتا قرار رد تجدیدنظر خواهی تجدیدنظرخواه صادر می‌گردد رای صادره قطعی است. 
. 
شعبه ۲۳ دادگاه تجدیدنظر استان تهران - مستشار و مستشار
. 
​صادق جعفری شهنی - گودرز زمانی
. 
. 
<#>
. رأی دادگاه بدوی. درخصوص اتهام م. ص. ج. دائر بر ترک انفاق نسبت به همسر خود خانم ع. ع. با وکالت خانم پ. ع. ب. با توجه به شکایت شاکی خصوصی، شهادت شهود، گزارش و تحقیقات ضابطین دادگستری و کیفرخواست دادستان وقوع بزه انتسابی از سوی نامبرده محرز و مسلم است مستندا به ماده ۵۳ قانون حمایت خانواده مصوب سال ۹۲ حکم بر محکومیت متهم به تحمل شش ماه حبس تعزیری صادر و اعلام می‌نماید. و با توجه به جوان بودن وی مستندا به ماده ۱۹ و ۳۷ قانون مجازات سال ۹۲ با تخفیف مجازات حبس از درجه ۶ به درجه هفت حبس وی را به نود و یک روز حبس تخفیف می‌دهد و با عنایت به فقد سابقه کیفری متهم و پیش‌بینی اصلاح وی مستندا به مواد ۱۸، ۴۰، ۴۶، ۵۲، ۵۴ قانون مجازات اسلامی مصوب سال ۹۲ اجرای مجازات حبس وی را به مدت یک سال به حالت تعلیق در می‌آورد و هرگاه محکوم از تاریخ صدور رای تا پایان مدت تعلیق مرتکب یکی از جرائم عمدی موجب حد، قصاص، دیه یا تعزیر تا درجه هفت شود پس از قطعیت حکم علاوه بر مجازات جرم اخیر مجازات معلق نیز درباره وی اجرا می‌شود. رای دادگاه حضوری و ظرف بیست روز قابل تجدید نظر در دادگاه‌های محترم تجدید نظر استان تهران است. 
. 
رئیس شعبه ۱۰۳ دادگاه کیفری ۲ دادگستری ورامین- مسعود عبدالهی نیسیانی. رأی دادگاه تجدیدنظر استان. درخصوص اعتراض وتجدیدنظرخواهی ع. ع. با وکالت پ. ع. ی ازدادنامه شماره ۶۱۶ مورخه ۹۴ / ۵ / ۲۵ صادره ازشعبه ۱۰۳ دادگاه کیفری ۲ ورامین که بموجب آن نامبرده تجدیدنظرخوانده به جرم ترک انفاق به همسر خودتجدیدنظرخواه بتحمل ششماه حبس محکوم باعنایت به مواد ۱۹ و ۳۷ وباتوجه به جوانی با تخفیف مجازات حبس ازدرجه شش به ۷ مجازات وی به ۹۱ روزتخفیف وباعنایت به فقدسابقه کیفری وپیش بینی اصلاح وی ورعایت مواد ۱۸ و ۴۰ و ۴۶ قانون مجازات اسلامی مجازات حبس برای مدت یکسال تعلیق می‌گردد و با ملاحظه محتویات پرونده ولایحه تجدیدنظرخواهی واصله ازآنجا که ازناحیه تجدیدنظرخواه ایرادواشکال موجه وموثری که مطابق شقوق مندرج درماده ۴۳۴ قانون آئین دادرسی کیفری مصوب سال ۱۳۹۲ موجبات نقض دادنامه موصوف ورسیدگی بیشترراایجاب نماید ارائه نگردیده ودادنامه تجدیدنظرخواسته مطابق ادله موجوددرپرونده و موافق مقررات وموازین قانونی صادرگردیده است لیکن باعنایت به تبصره ۲ ماده ۳۸ قانون مجازات اسلامی نظیر جهات مندرج درماده مواردخاص پیش‌بینی‌شده باشد دادگاه نمی‌تواند بموجب همان جهات مجازات رادوباره تخفیف دهد لذا دادگاه مستندا به بندالف ماده ۴۵۵ قانون آئین دادرسی کیفری مصوب سال ۱۳۹۲ ضمن رد تجدیدنظرخواهی بعمل آمده دادنامه معترض عنه را با اصلاح این قسمت ازدادنامه وحذف تخفیف مجازات ششماه حبس به سه ماه وده روز وابقاء مجازات ششماه حبس وتعلیق آن برای مدت یکسال درنتیجه تایید مینمایدرای صادره بالحاظ ماده ۴۴۳ قانون مرقوم قطعی است. 
. 
شعبه ۵۴ دادگاه تجدیدنظراستان تهران - مستشار و مستشار
. 
حسن بابایی - علی زنجانی
. 
. 
. 
. 
<#>
. رأی دادگاه بدوی. درخصوص اتهام آقایان ۱ - م. م. ح.، دارای سابقه محکومیت بازداشت بلحاظ عجز از تودیع وثیقه دایر به جعل سندرسمی کارت ملی آقای ح. ج و مشارکت درجعل کارت ملی ح. ش وکلاهبرداری به میزان دومیلیاردوهفتصدمیلیون ریال موضوع شکایت ح. ج. ومشارکت درکلاهبرداری به میزان چهارصدوچهل وپنج میلیون ریال بامتهم ردیف دوم موضوع شکایت ح. د. ۲ - س. ب. ف. دارای سابقه کیفری فاقدشغل، بازداشت بلحاظ عجزازتودیع وثیقه دایربه مشارکت درجعل کارت ملی آقای ح. ش ومشارکت درکلاهبرداری بامتهم ردیف اول به میزان چهارصدوچهل وپنج میلیون ریال موضوع شکایت آقای ح. د. و ح. ش ۳ -خانم ل. ش.، خانه‌دار، فاقدسابقه کیفری، آزادبلحاظ صدورقرارقبولی تامین مبنی برمشارکت درکلاهبرداری به میزان چهارصدوچهل وپنج میلیون ریال موضوع شکایت آقای د.، بدین خلاصه که متهم ردیف اول پس ازتهیه عکس ازمتهم ردیف دوم وفرددیگردوفقره کارت ملی المثنی مجعول تنظیم وبه کمک هم بدوا به شرکت مخابرات مراجعه وسیم کارت مالباخته راسوزانده تاپس ازخروج وجوه ازحساب آنان پیامک مربوطه ارسال نگرددسپس به بانک مربوطه مراجعه وبااعلام مفقودی کارت عابربانک بااخذکارت جدیدحسب موردکارت اعتباری عابربانک جدیداخذوازآن طریق حسب موردبه صرافی، طلافروشی، خروج وجه بصورت مستقیم ازدستگاه A. T. Mیاخریدازدستگاه پز (POSE) مبادرت به بردن مال نموده‌اند ودرصرافی نیزخانم ل. ش. متهم ردیف سوم درنقش همسرآقای ب رابازی کرده ومقادیری ارزشامل دلارویوروبه ارزش اعلامی ازصرافی اخذنموده اندکه مقداری ازآن درهمان لحظات اولیه وقبل ازخروج ازمحل مستردگردیدومبالغ مانده به شرح صدررای می‌باشدوعنوان سرقت واستفاده ازسند مجعول مندرج درکیفرخواست باعناوین کلاهبرداری ازطریق استفاده ازسند مجعول درقالب تعددمعنوی موردلحوق حکم قرارگرفته است لذادادگاه باتوجه به اوراق ومحتویات پرونده شکایت شکات خصوصی (که شکات شکایت خودنسبت به متهم ردیف سوم صرفنظرواعلام گذشت نموده‌اند) گزارش مرجع انتظامی، اسناد ومدارک موجودوارائه شده دستگیری متهمان درحین ارتکاب جرم، اظهارات متهمان درمرحله تحقیقات مقدماتی و دادرسی درجلسات مورخه ۹۴ / ۱۲ / ۱۱ و ۹۴ / ۱۲ / ۱۵ دراین شعبه ودفاعیات بلاوجه وغیرموثروبلاوجه متهمان، تصاویرضبط درحین ارتکاب بزه درصرافی، تصویرکارت ملی مجعول باعکس متهم ردیف دوم الصاقی وسایرقرائن وامارات موجودبزهکاریشان بنظرمحرزو مسلم است واعمال آنان منطبق بامواد ۱۳۱، ۱۳۴، ۱۲۵ و ۵۳۳ قانون مجازات اسلامی وماده یک قانون تشدیدمجازات مرتکبین ارتشاءاختلاس وکلاهبرداری مصوب ۱۳۶۷ مجمع تشخیص مصلحت نظام تشخیص ومتهم ردیف اول رابه تحمل هفت سال حبس (هم بلحاظ تعددوهم بلحاظ وجودسابقه محکومیت کیفری) تعزیری وپرداخت سه میلیاردیکصدوپنج میلیون ریال ۳ / ۱۴۵ / ۰۰۰ / ۰۰۰ ریال جزای نقدی درحق صندوق دولت ودومیلیارد وهفتصدمیلیون ریال ردمال درحق شاکی ح. ج. (که بانک …صرفا اعلام‌کننده جرم تلقی می‌گردد) ومبلغ چهارصدوچهل وپنج میلیون ریال ردمال به نحوتساوی بامتهم ردیف دوم درحق آقای ح. د. وبابت ارتکاب بزه کلاهبرداری ازطریق استفاده ازسند مجعول وسه سال حبس تعزیری به جهت ارتکاب بزه جعل سندرسمی ومتهم ردیف دوم رابه جهت ارتکاب بزه جعل سند رسمی به تحمل سه سال حبس تعزیری وازجهت ارتکاب بزه کلاهبرداری ازطریق استفاده ازسند مجعول به تحمل پنج سال حبس تعزیری (به لحاظ تعددارتکاب وسابقه محکومیت کیفری) پرداخت مبلغ چهل وچهارمیلیون وپانصدهزارریال به تساوی بامتهم ردیف اول درحق شاکی ح. د. وبه همین میزان جزای نقدی درحق صندوق دولت ومتهمه ردیف سوم رابه جهت ارتکاب مشارکت بزه کلاهبرداری به تحمل یکسال حبس تعزیری و ۴۴ / ۵۰۰ / ۰۰۰ تومان جزای نقدی درحق صندوق دولت صرفنظرازاعلام گذشت شکات محکوم می‌نمایدلازم به ذکراست که به لحاظ اعلام گذشت شکات نسبت به متهمه ردیف سوم ردمال نسبت به سهم وی منتفی خواهدبودهمچنین درراستای اعمال ماده ۲۱۵ قانون مجازات اسلامی حکم به ابطال وانهدام اسنادمجعول صادرواعلام می‌داردوامادرخصوص اتهام متهم ردیف سوم خانم ل. ش. مبنی بر معاونت درجعل دادگاه نظرباینکه دلیل ومدرک کافی مبنی بر اینکه متهمه مبادرت به اقدامات مساعدتی جهت ارتکاب جرم نموده باشدارائه نشده وموضوع ادعایی مدلل نیست لذامستندابه ماده ۴ قانون آئین دادرسی کیفری واصل ۳۷ قانون اساسی رای بربرائت متهمه موصوف صادرواعلام می‌داردرای صادرشده حضوری وظرف فرجه ۲۰ روزپس ازابلاغ قابل تجدیدنظردرمحاکم تجدیدنظراستان تهران می‌باشد. 
. 
دادرس شعبه ۱۱۷۵ دادگاه کیفری ۲ تهران-علی پورقاسم. رأی دادگاه تجدیدنظر استان. بموجب دادنامه شماره ۵۰۱۴۷۸ مورخ ۱۳۹۴ / ۱۲ / ۱۸ دادگاه کیفری دو شعبه محترم ۱۱۷۵ تهران آقای م. م. ح. و آقای س. ب. ف. و خانم ل. ش. به دلیل مباشرت و شرکت در جعل و کلاهبرداری حسب مورد به تحمل مجازات محکوم‌شده‌اند. محکوم علیه آقای م. م. ح. با وکالت آقای م. الف. و نیز محکوم علیها خانم ل. ش. از محکومیت خود و آقای م. ق بوکالت از ب. الف. تجدیدنظرخواهی نموده‌اند. این دادگاه با استماع اظهارات تجدیدنظرخواهان حاضر در جلسه رسیدگی مرحله تجدیدنظر و مطالعه پرونده اعتراض نامبردگان را وارد تشخیص نمی‌دهد. زیرا مفاد مطالب ابرازی متضمن جهتی نیست که رای بدوی را متزلزل سازد. علیهذا به استناد بند الف ماده ۴۵۵ قانون آیین دادرسی کیفری رای بر تایید دادنامه معترض عنه صادر می‌گردد. این رای قطعی است. 
. 
شعبه ۶۳ دادگاه تجدیدنظر استان تهران - رئیس و مستشار
. 
حبیب محمدعلی زاده اشکلک -اسد اله هادوی
. 
. 
<#>
. رأی دادگاه بدوی. در خصوص شکایت آقای م. ن علیه متهم خانم ط. ر. دائر بر ممانعت از ملاقات طفل (فرزندش) با توجه به مطالعه محتویات پرونده چندان دلائل و مدارک مستندی که اتهام منتسبه را اثبات نماید ارائه نشده است هر چند که دو نفر شهود در راستای ادعای شاکی شهادت داده‌اند و لیکن متهم در دفاعیات و اظهارات بی‌شائبه خود ضمن انکار اتهام انتسابی اظهار داشته است که سوء نیتی در جهت ممانعت از ملاقات فرزند نداشته است و بلکه بعلت بی‌بضاعت بودن و عدم تمکن مالی و قادر نبودن به صرف هزینه ایاب و ذهاب به محل ملاقات (کلانتری) بوده است و حاضر است جهت ملاقات طفل توسط پدرش همکاری نماید بدین ترتیب جرم فاقد عنصر روانی و معنوی است فلذا بعلت عدم احراز وقوع بزه و عدم احراز سوء نیت حکم به برائت متهم مطابق اصل ۳۷ قانون اساسی صادر و اعلام می‌گردد این رای حضوری است و ظرف مهلت ۲۰ روز از تاریخ ابلاغ قابل اعتراض در دادگاه‌های تجدید نظر استان تهران است. 
. 
رئیس شعبه ۱۱۴۷ دادگاه کیفری ۲ تهران - قدرت اصغریان. رأی دادگاه تجدیدنظر استان. در خصوص تجدیدنظرخواهی م. ن نسبت به مفاد دادنامه ۰۹۱۴ - ۹۴ مورخ ۱۳۹۴ / ۱۰ / ۱۳ صادر شده از سوی شعبه ۱۱۴۷ دادگاه عمومی جزائی تهران که به موجب آن رای برائت ط. ر از بزه انتسابی ممانعت از حق ملاقات طفل مشترک صادر شده است نظر به اینکه مجازات مقرر شده در ماده ۵۴ از قانون حمایت از خانواده مجازات درجه هشت ذکر شده است حالیه با توجه به قطعی بودن دادنامه مستندا به بند الف ماده ۴۲۷ از قانون آئین دادرسی کیفری قرار رد تجدیدنظرخواهی صادر و اعلام می‌گردد این رای حضوری و قطعی می‌باشد. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه بدوی. در خصوص اتهام طفل، آقای م. س. متولد ۱۳۸۳ مبنی بر ایراد ضرب و جرح عمدی منجر به شکستگی استخوان‌های زنداعلی و زنداسفل ساعد چپ طفل بزه دیده، آقای م. ق. پ. متولد ۱۳۸۴ در تاریخ ۱۳۹۴ / ۰۷ / ۲۵ موضوع شکایت والدین مصدوم به عنوان شکات خصوصی، دادگاه با عنایت به شکایت مطروح و گواهی پزشک قانونی به شرح صفحات ۷ و ۱۳ پرونده که صدمات مبحوث را ناشی از اصابت جسم سخت و التیام یافته اعلام کرده است و نظربه تحقیقات مقدماتی این دادگاه و اظهارات فی‌المجلس آقای م. س.، متولد ۱۳۵۹ به عنوان عاقله‌ی خوانده کیفری (صفحات ۳۷ و ۳۸ پرونده) عنایتا به صغر سن متهم و عدم احراز بلوغ قانونی و اینکه اطفال، فاقد مسئولیت کیفری می‌باشند، مآلا عدم احراز ضرورت تعزیر طفل مذکور، قرار موقوفی تعقیب م. س. را به استناد ماده ۱۴۶ قانون مجازات اسلامی ۱۳۹۲ و تحمل مجازات قانونی بزه موصوف، صادر تا در اجرای بند الف ماده‌ی ۸۸ همان قانون و به منظور تادیب و تربیت و مراقبت و مواظبت در حسن اخلاق طفل، تسلیم سرپرست قانونی‌اش شود. راجع به حیثیت خصوصی ماوقع و حق خصوصی مجنی علیه، دادگاه بنابه مراتب مسطور و جزم بر انتساب صدمات موصوف به رفتار معارض با قانون م. س. و با عنایت به اکثر از موضحه بودن شکستگی‌های مذکور، به استناد مواد ۱۷ و ۹۲ و ۴۴۸ و ۴۸۸ و ۴۹۰ و ۴۹۲ و ۴۶۷ و ۴۶۸ و ۵۶۸ قانون ذکر شده، عاقله م. س. را به پرداخت مابه ازاء قانونی و یوم الاداء شانزده درصد دیه کامل انسان در حق م. ق. پ.، محکوم می‌نماید و اعلام می‌دارد که رای اصداری، حضوری بوده و ظرف بیست روز پس از ابلاغ قانونی، قابل رسیدگی در دادگاه تجدیدنظر استان تهران می‌باشد. 
. 
رئیس شعبه سوم دادگاه اطفال و نوجوانان تهران (۱۱۸۶ عمومی جزایی سابق) مجتمع قضایی شهیدفهمیده- رضا خجسته نیا. رأی دادگاه تجدیدنظر استان. در خصوص تجدیدنظرخواهی آقای م. پ عاقله آقای م. س. نسبت به دادنامه شماره ۰۱۹۸ - ۹۵۰ مورخ ۹۵ / ۴ / ۵ صادره از شعبه سوم دادگاه اطفال و نوجوانان تهران که به موجب آن طفل آقای م. س. به اتهام ایراد ضرب و جرح عمدی نسبت به آقای طفل م. ق. پ. به تسلیم وی جهت تادیب و تربیت و حسن اخلاق به سرپرست قانونی‌اش و عاقله وی به پرداخت دیه تعیینی در حق مصدوم محکوم‌شده است تجدیدنظرخواه به محکومیت خود به پرداخت دیه و عدم انتساب بزه به فرزند خود معترض و درخواست رسیدگی مجدد نموده است دادگاه با ملاحظه مستندات پرونده و با توجه به محتویات و مفاد لایحه تجدیدنظرخواهی نظر به اینکه بزه منتسبه حسب اوراق و مندرجات پرونده و دلایل منعکس در رای محرز بوده و ایراد و اعتراض موجه و موثریکه موجبات نقض و بی اعتباری دادنامه معترض عنه را ایجاب نماید ابراز و اقامه نشده و از حیث رعایت تشریفات قانونی و مبانی استنباط و توجه به مستندات فاقد اشکال می‌باشد، لذا با رد اعتراض باستناد بند الف ماده ۴۵۵ قانون آئین دادرسی دادگاه‌های عمومی و انقلاب در امور کیفری دادنامه تجدیدنظرخواسته تایید می‌گردد رای صادره قطعی است. 
. 
شعبه ۲۰ دادگاه تجدیدنظر استان تهران - رئیس و مستشار
. 
رضا آروین - فرشید شرفی
. 
. 
<#>
. رأی دادگاه بدوی. در خصوص اتهام آقای الف. ک. دائر بر کلاهبرداری از طریق انتقال مال غیر موضوع کیفر خواست شماره ۶۹۷۵ - ۹۳ دادسرای ناحیه ۱۴ تهران نظر به شکایت شکات قرارداد تنظیمی بین طرفین و قرارداد بین متهم و مالک و اظهارات مالک (آقای ف.) از آنجا که متهم به شرح بند ۶ قرارداد مشارکت در ساخت حق انتقال بدون موافقت مالک را نداشت و پس از آن نیز با مالک م. نسبت به اقاله قرارداد ساخت و ساز اقدام نمود اتهام محرز است مستند به ماده یک قانون تشدید مجازات مرتکبین اختلاس و ارتشاء و کلاهبرداری نامبرده را به تحمل یک سال حبس و رد مبلغ ۴۰۰ / ۰۰۰ / ۰۰۰ ریال در حق شکات (بالمناصفه) و پرداخت ۴۰۰ / ۰۰۰ / ۰۰۰ ریال جزای نقدی در حق دولت محکوم می‌نماید رای دادگاه حضوری و ظرف ۲۰ روز پس از ابلاغ قابل اعتراض در محاکم محترم تجدید نظر تهران می‌باشد. 
. 
مستشار تجدید نظر مامور به خدمت شعبه ۱۱۳۲ دادگاه عمومی جزائی تهران - محسن ولائی. رأی دادگاه تجدیدنظر استان. تجدیدنظرخواهی آقای الف. ک. متولد ۱۳۵۹ شغل آزاد فاقد سابقه کیفری از دادنامه شماره ۱۶۰ مورخه ۹۴ / ۲ / ۲۸ صادره از شعبه محترم ۱۱۳۲ دادگاه عمومی جزایی تهران که تجدیدنظرخواه از حیث اتهام انتقال مال غیر در حکم کلاهبرداری بر حسب شکایت آقایان س. د. پ. و ع. ص به تحمل یک سال حبس تعزیری و رد مبلغ چهارصد میلیون ریال معادل چهل میلیون تومان در حق شکات و معادل آن به عنوان جزای نقدی در حق دولت محکوم‌شده‌اند و به رای دادگاه اعتراض و تقاضای تجدیدنظرخواهی داشته که پرونده به دادگاه تجدیدنظر استان ارسال و به این شعبه ارجاع و با وصول سابقه و ملاحظه آن و با تهیه گزارش و دعوت طرفین که تجدیدنظرخواه و تجدیدنظرخواندگان آقایان د. پ. و ع. ص به جلسه دادگاه حضور پیدا کرده‌اند و آقای ک. تجدیدنظرخواه اعلام داشته با شخصی که مالک زمین بوده قرارداد مشارکتت در ساخت منعقد نموده‌ام و با پرداخت هزینه‌های قانونی پروانه ساختمانی صادر شده اما مالک زمین قرارداد مشارکت را فسخ نمودند و دو واحد از ساختمان متعلق به بنده می‌شد و بابت پیش‌فروش نسبت به یک واحد اجازه داشته و نسبت به واحد دیگر اجازه نداشته‌ام و تجدیدنظرخواندگان بیان کرده‌اند اجازه فروش نبوده و از سال ۱۳۹۱ لغایت حال واحد فروخته‌شده تحویل نشده و نامبرده مالکیتی در واحد نداشته النهایه دادگاه با جمیع جهات و بررسی به عمل آمده و استماع اظهارات طرفین و با رد تجدیدنظرخواهی دادنامه معترض عنه به استناد بند الف از ماده ۴۵۵ قانون آیین دادرسی کیفری عینا تائید می‌گردد لیکن حبس تعزیری تجدیدنظرخواه را به علت جوان بودن و فقدان سابقه کیفری و اوضاع خاص اجتماعی به استناد بند الف از ماده ۳۷ و بند پ ماده ۳۸ قانون مجازات اسلامی به شش ماه تقلیل و تخفیف می‌دهد رای صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
<#>
. رأی دادگاه بدوی. نظر به اینکه شرکت پ. به شماره ثبت … با مدیریت آقای م. و. با وکالت س. م. ز. به طرفیت دادستان عمومی تهران به خواسته صدور حکم ورشکستگی و تعیین تاریخ توقف طرح دعوی نموده و پس از سیر جریان دادرسی النهایه برابر دادنامه شماره ۹۳۰۰۴۸۹ حکم به ورشکستگی صادر و مطابق ماده ۵۳۷ قانون تجارت ابلاغ گردیده و ابلاغ از طریق نشر آگهی در تاریخ ۲۶ - ۷ - ۹۳ صورت گرفته و در تاریخ ۹ - ۱۲ - ۹۳ آقای م. م. به طرفیت شرکت پ. و دادستان عمومی و انقلاب اسلامی تهران و اداره تصفیه امور ورشکستگی دعوی اعتراض ثالث را طرح نموده گرچه عده‌ای از حقوقدانان قائل به این هستند با تصویب قانون آئین دادرسی مدنی در سال ۱۳۷۹ که عام بوده موجب نسخ قانون سابق تجارت که خاص بوده شده و ذینفع هر زمان مطلع شود می‌تواند بعنوان معترض ثالث طرح دعوی نماید اما در مقابل این نظر رویه قضایی و نظر عده‌ای دیگر وجود دارد که قانون لاحق موجب نسخ قانون خاص تجارت نشده و برای نسخ لازمه تصریح در قانون است و در خصوص دعوی با خواسته ورشکستگی که یک موضوع خاص و دارای شرایط ویژه خود در قانون تجارت بوده با خواسته‌های عام مانند الزام به تنظیم سند و خلع ید و مانند اینها باید تفاوت قائل شویم زیرا زمانیکه حکم ورشکستگی قابلیت اجرا پیدا می‌کند و مطابق مواد ۸ و ۱۳ قانون اداره تصفیه امور ورشکستگی اقداماتی از سوی این اداره و مدیر تصفیه صورت می‌گیرد و اگر قائل به این باشیم هر زمان ذینفع مطلع شود می‌تواند بعنوان معترض ثالث طرح دعوی نماید موجب خواهد شد تصمیمات متخذه از سوی اداره تصفیه یا مدیر تصفیه با تزلزل همراه باشد و دین خود نیز سبب تضییع حقوق اشخاص دیگر خواهد شد و جالب‌تر اینکه پس از قطعیت حکم ورشکستگی برای اجرای عملیات تصفیه خواهان معترض ثالث نیز بعنوان غرما توسط اداره تصفیه یا مدیر تصفیه دعوت می‌شود لذا مطابق ماده ۵۳۷ قانون تجارت رعایت مواعد در این قانون برای اعتراض چه بصورت عادی و چه بصورت فوق‌العاده مانند اعتراض ثالث الزام‌آور است و اعتراض معترض ثالث در این پرونده با وصف مطالب پیش گفته‌شده خارج از مهلت است و قابل استماع نیست قرار رد دعوی اعتراض ثالث صادر می‌شود. رای صادره ظرف بیست روز پس از ابلاغ قابل تجدیدنظرخواهی است. 
. 
رئیس شعبه ۱۲۰ دادگاه حقوقی تهران - عنایتی. رأی دادگاه تجدیدنظر استان. درخصوص تجدیدنظرخواهی آقای م. م. ز. ن. باوکالت آقای م. ن. بطرفیت:۱ - دادستان تهران ۲ - شرکت پ. نسبت به دادنامه ۵۴ / ۹۴ که بموجب آن دررابطه بادعوی اعتراض ثالث نسبت به دادنامه شماره ۴۸۹ / ۹۲ قراررددعوا بلحاظ اینکه درخارج ازمهلت طرح‌شده است صادرگردیده با ملاحظه ومداقه درجامع اوراق پرونده دادنامه تجدیدنظرخواسته ازجهاتی مخدوش می‌باشد:۱ -ماده ۱ قانون آئین دادرسی مدنی اشعارمیدارد آئین دادرسی مدنی مجموعه اصول ومقرراتی است که درمقام رسیدگی به امورحسبی وکلیه دعاوی مدنی وبازرگانی دردادگاه‌های عمومی وانقلاب … که بموجب قانون موظف به رعایت آن می‌باشند به کارمی روداساسا نیازبه توضیح ندارد چه اینکه ماده یک درمورد بازرگانی وتجارت صراحت داردوآیا کلمات وجملاتی روشنتر وصریح ترازاین وجوددارد که مقنن استفاده نماید؟؟ ۲ - ماده ۵۲۹ قانون مزبوربیان میداردازتاریخ لازم الاجراءشدن این قانون، قانون آئین دادرسی مدنی مصوب ۱۳۱۸ و … سایرقوانین ومقررات درمواردمغایرملغی می‌گردد.۳ -ماده ۵۳۷ قانون تجارت مورد استناددادگاه نخستین ناظربه تجدیدنظرخواهی می‌باشدوازمانحن فیه (اعتراض ثالث) موضوع ماده ۴۱۷ قانون آئین دادرسی مدنی منصرف است.۴ -اینکه تصمیمات متخذه ازناحیه اداره تصفیه یامدیرتصفیه باتزلزل مواجه خواهدشد که دررای دادگاه بدایت آمده ایرادی است که درسایراحکام صادره نیزمتصوراست قانونگذاردرماده ۴۱۷ حقوق این افراد را (کسانیکه دردعوا حضورنداشتند وبه حقوق آنان خللی وارد شده) لحاظ نموده واجازه طرح دعوا داده است. ۵ -دادنامه شماره ۴۸۹ / ۹۳ درسال ۱۳۹۳ اصداریافته وورشکستگی شرکت پ. رابدون هیچگونه مجوزقانونی به سال ۱۳۸۲ تسری داده درحالیکه تاجرورشکسته مکلف است ظرف سه روزتوقف خودرا اعلام نماید.۶ - ایرادواشکال معروفی که درمانحن فیه مطرح است عبارت است ازاینکه عام موخرنمی‌تواندخاص مقدم راتخصیص بزندباید اذعان نمود که اولا: قاعده مزبورمربوط به علم اصول فقه است درآنجا شارع مقدس همه مصالح ومفاسدرالحاظ می‌کند وقانون وضع می‌نماید درحالیکه بشرفاقدچنین وصف است تابتواند مصالح ومفاسد رادردراز مدت پیش‌بینی نماید ثانیا: درعلم اصول فقه هم این قاعده اجتماعی نیست بلکه مخالف داردکه درکتابهای اصولی بصورت مفصل مورد بحث وبررسی قرارگرفته است ثالثا: اگربه قاعده مزبورعمل شودموارد متعددی ازقوانین شاهنشاهی احیاء خواهدشدمانند اخذمالیات ازمراکز … و معاف بودن خاندان پهلوی ازعوارض ومالیات وحال آنکه نمی‌شود به چنین عقیده‌ای ملتزم شد ومی توان گفت که موضوع جنبه روحی وروانی داردزیرابرخی ازواژه شناسان معتقدند انسان ازماده انس می‌باشد بااشیاء پیرامونی خودمانوس می‌شود ووقتی این اتفاق افتاد به راحتی نمی‌تواند ازآن دست برداردقضات هم ازاین قاعده مستثنی نیستندوقتی سالیان متمادی باقانون تجارت مانوس شدند علیرغم نص صریح قانون آئین دادرسی مدنی مصوب سال ۱۳۷۹ گرایش وانس خودراحفظ می‌کنند علی ایحال دادنامه تجدیدنظرخواسته باشقوق ذیل ماده ۳۴۸ قانون مرقوم انطباق دارد وبه استناد ماده ۳۵۳ همان قانون قرارصادره نقض پرونده جهت رسیدگی ماهوی به دادگاه صادرکننده قرارمنقوض اعاده می‌شود رای صادره قطعی است. 
. 
رئیس شعبه ۲۹ دادگاه تجدیدنظراستان تهران مستشاردادگاه
. 
سیدابراهیم حسینی ابراهیمی
. 
. 
<#>
. رأی دادگاه بدوی. درخصوص اتهام آقای م. ح. با وکالت آقای د. و خانم ه. ح. با وکالت آقای س. ی و خانم ع. دائر بر هر دو نفر انتقال مال به قصد فرار از پرداخت دین (مهریه) و مشارکت در امر فوق با انتقال گرفتن آن از آقای ح. به شرح منعکس در پرونده نظر به مجموع اوراق و محتویات پرونده، شکایت خانم س. ق. با وکالت آقای ص و خانم ع.، نظر به استماع اظهارات شاکی و وکلای ایشان، استماع مدافعات متهم ردیف دوم و وکلای متهمان ملاحظه لوایح واصله، نیز نظر به تاریخ واگذاری و تاریخ مطالبه مهریه و ابلاغ اجرائیه شماره ۴۷۹۳ سازمان ثبت و عدم احراز سونیت مرتکب ونیز نظر به سایر دلایل، قرائن وامارات مندرج در پرونده، دادگاه انتساب بزه فوق را نسبت به متهمان محرز ندانسته، مستندا به اصل ۳۷ قانون اساسی جمهوری اسلامی ایران و مواد ۳۷۴ و ۴ و ۳۷۵ قانون آیین دادرسی کیفری و ماده ۱۲۰ از قانون مجازات اسلامی رای بر برائت متهمان از بزه انتسابی صادر و اعلام می‌نماید. در خصوص اتهام دیگر منتسب به آقای م. ح. دائر بر ترک انفاق موضوع شکایت شاکیه فوق‌الذکر با وکالت وکلای فوق الاشاره به شرح منعکس در پرونده نظر به مجموع اوراق و محتویات پرونده، شکایت شاکی و استماع شکایت مشارالیها و وکیلشان، استماع مدافعات بلاوجه وکیل متهم، عدم ارائه دلیل به اثبات پرداخت نفقه از سوی ایشان، احراز رابطه زوجیت بین طرفین، ملاحظه مدارک و دلایل ایداعی، نیز لوایح واصله از سوی طرفین، قرار مجرمیت و کیفرخواست دادسرای عمومی و انقلاب ناحیه یک تهران و نیز نظر به سایر دلایل، قرائن و امارات مندرج در پرونده، دادگاه انتساب بزه فوق را نسبت به متهم محرز دانسته، مستندا به ماده ۵۳ از قانون حمایت از خانواده با رعایت ماده ۱۹ از قانون مجازات اسلامی نامبرده را به تحمل یکسال حبس تعزیری محکوم می‌نماید. رای صادره حضوری و ظرف بیست روز پس از ابلاغ قابل تجدید نظر خواهی در محاکم محترم تجدید نظر استان تهران می‌باشد. 
. 
رئیس شعبه ۱۰۵۱ دادگاه (کیفری ۲) تهران- محمدعلی دادمهر. رأی دادگاه تجدیدنظر استان. دراین پرونده ۱ -آقای س. م. ب. د. به وکالت ازآقای م. ح. ۲ - آقای م. ص. ط. و خانم ز. گ. به وکالت ازخانم س. ق. ازدادنامه شماره ۰۰۶۷۲ مورخ ۹۴ / ۷ / ۱۲ شعبه ۱۰۵۱ دادگاه کیفری دوتهران تجدیدنظرخواهی کرده‌اند بموجب موصوف آقای م. ح. و خانم ه. ح. ازمشارکت درمعامله به قصد فرارازپرداخت دین موضوع شکایت خانم س. ق. برائت تحصیل‌کرده‌اند و آقای م. ح. ازحیث بزه ترک انفاق موضوع شکایت تجدیدنظرخواه ردیف دوم به تحمل یکسال حبس محکوم‌شده است دادگاه باتوجه به بررسی اوراق و مستندات پرونده وتشکیل جلسه دادرسی باحضورخانم ه. ح. و وکیل اوآقای ع. ط. س. هم‌چنین خانم س. ق. و وکیل وی خانم ز. گ. و وکیل دیگر آقای س. م. ب. د. راجع به محکومیت آقای م. ح. ازحیث بزه ترک انفاق دراین مرحله ایراد و اعتراض موثر و مدللی که موجب این بخش ازدادنامه تجدیدنظرخواسته رافراهم کند مطرح نشده است درخواست تجدیدنظرباجهات ماده ۴۳۴ قانون آیین دادرسی کیفری انطباق ندارد لذا بارد تجدیدنظرخواهی تجدیدنظرخواه ردیف اول این بخش ازدادنامه تجدیدنظرخواسته به استنادبند الف ماده ۴۵۵ قانون مرقوم تایید واستوارمی شود امادرخصوص قسمت دیگر دادنامه تجدیدنظرخواسته و صدورحکم به برائت مورد اعتراض تجدیدنظرخواه ردیف دوم دادنامه بدوی مخدوش و مقتضی نقض است زیرا تاریخ مطالبه مهریه ملاک تحقق جرم معامله به قصد فرارازپرداخت دین نیست بلکه باوجود عقد نامه رسمی تحقق دین قطعی مسلم است و با زمینه و وجود اختلاف هرگونه انتقالی که موجب شود مابقی اموال تکاپوی دین راننماید جرم معامله به قصد فرارازادای دین رامحقق می‌نماید با امضای سندرسمی عقدنامه و وقوع عقددین قطعی وجود دارد از محتویات پرونده واظهارات حاضرین درجلسه دادرسی وجود اختلاف محرزگردیدنحوه انتقال ومشخص نبودن نحوه پرداخت ثمن همگی دلالت برارتکاب جرم مزبوردارد اطلاع خانم ه. ح. از وجود اختلاف پدرش (آقای م. ح.) با تجدیدنظرخواه ردیف دوم سوءنیت ومشارکت او را درجرم می‌رساند ادعای پرداخت ثمن از ناحیه خانم ه. ح. به آقای م. ح. متکی به دلیل نیست درجلسه دادرسی این دادگاه خانم ه. ح. اظهارمی دارد پدرم ملک دیگری دارد که شاکی (تجدیدنظرخواه ردیف دوم) ازمحل آن می‌تواند استیفای حق نماید که باپیگیری و استعلام این دادگاه مشخص شد چنین ادعایی صحت ندارد و مالکیت ملک اعلامی متعلق به آقای م. ح. نمی‌باشد لذا ازوکیل و خانم ه. ح. دعوت شد برای اخذ دفاع و تامین کیفری خانم ه. ح. دراین شعبه حاضر گردد که امتناع شد و عذرموجهی هم برای عدم حضور اعلام نگردید درهرحال وجود اختلاف بین آقای م. ح. و خانم س. ق. ازشهریورسال ۹۳ و انتقال ملک به خانم ه. ح. در ۹۳ / ۶ / ۳۱ برای دادگاه محرزمی باشد وانتقال مال به دیگری به هرنحو به وسیله مدیون باانگیزه فرارازادای دین به نحوی که باقی‌مانده اموال برای پرداخت دین کافی نباشد موجب تحقق جرم است و درصورتی که منتقل الیه (خانم ه. ح.) نیز با علم به موضوع اقدام کرده باشد درحکم شریک جرم است که چنین علم واطلاعی مسلم است باعنایت به تاریخ وقوع جرم موضوع مشمول مقررات ماده ۴ قانون نحوه اجراء محکومیت‌های مالی مصوب ۱۳۷۷ می‌باشدوباتوجه به اراده اخیرمقنن درقانون نحوه اجرای محکومیتهای مالی مصوب ۱۳۹۳ که از ۹۴ / ۵ / ۶ لازم اجراست و این‌که ملک با سندرسمی به شریک جرم منتقل گردید به اعتقاد دادگاه استیفای دین مستلزم تقدیم دادخواست ورعایت اصول وتشریفات آیین دادرسی مدنی مربوطه می‌باشد درخواست تجدیدنظربابندهای ب وت ماده ۴۳۴ قانون آیین دادرسی کیفری انطباق دارد لذا ضمن نقض این قسمت ازدادنامه تجدیدنظرخواسته به استناد بند پ ماده ۴۵۵ قانون مرقوم حکم به محکومیت آقای م. ح. به تحمل دوسال حبس بارعایت ماده ۱۳۴ قانون مجازات اسلامی ونیز حکم به محکومیت خانم ه. ح. به تحمل چهارماه حبس صادرواعلام می‌شود این رای قطعی است. 
. 
شعبه ۵۶ دادگاه تجدیدنظر استان تهران - مستشار و مستشار
. 
حسین آژیده - یوسف رمضانی
. 
. 
<#>
. رأی دادگاه بدوی. دراین پرونده اتهام متهم م. س. دایر بر سرقت خودروی پراید به شماره انتظامی … مطرح رسیدگی است دادگاه با توجه به محتویات پرونده و شکایت شاکی و گزارش نیروی انتظامی و با ملاحظه کیفر خواست صادره و اقرار متهم انتساب بزه را به نامبرده محرز دانسته، با استناد به ماده ۶۶۱ قانون مجازات اسلامی متهم موصوف را به تحمل ۲ سال حبس و ۷۴ ضربه شلاق تعزیری محکوم می‌کند و رد مال ندارد و ماشین به مالک مسترد شده است. رای صادره حضوری و ظرف مدت ۲۰ روزاز تاریخ ابلاغ قابل اعتراض در محاکم تجدید نظر استان تهران است. 
. 
رئیس شعبه ۱۱۴۷ دادگاه کیفری ۲ تهران- قدرت اصغریان. رأی دادگاه تجدیدنظر استان. تجدیدنظرخواهی خانم ر. ت. ن. از دادنامه شماره ۲۰۱۰۹۰ مورخ ۹۴ / ۱۲ / ۲۴ دادگاه کیفری دو شعبه محترم ۱۱۴۷ تهران که به موجب آن اقای م. س. به دلیل سرقت به تحمل مجازات محکوم‌شده است وارد نیست زیرا تجدیدنظرخواه محترم خواستار صدور حکم به جبران خسارات وارده بر مال مسروقه است و همان طور که می‌دانیم بدون تقدیم دادخواست ضرر و زیان امکان رسیدگی به خواسته تجدیدنظرخواه محترم فراهم نبوده است علیهذا مستنبط از ماده ۴۵۵ قانون آئین دادرسی کیفری رای بر رد اعتراض تجدیدنظرخواه صادر می‌گردد. این رأی قطعی است. 
. 
شعبه ۶۳ دادگاه تجدیدنظر استان تهران - رئیس و مستشار
. 
حبیب محمدعلی زاده اشکلک -اسد اله هادوی
. 
. 
<#>
. رأی دادگاه بدوی. در خصوص دادخواست خواهان بطرفیت خواندگان بخواسته ابطال اجرائیه موضوع پرونده کلاسه ۵۹۶۰ اداره اول اجرای اسناد رسمی بعلاوه مطالبه خسارات دادرسی نظر به اینکه اجرائیه اصداری متکی به رای صادره از کمیسیون ماده ۷۷ قانون شهرداری بوده و مادامیکه رای صادره از کمیسیون بنا بر جهات قانونی نقض گردیده اجرائیه صادره بر مبنای آن موقعیت حقوقی داشته بنابراین خواسته خواهان متکی به دلیل نبوده و حکم به بطلان دعوی مطروحه صادر و اعلام می‌گردد رای صادره حضوری و ظرف بیست روز پس از ابلاغ قابل اعتراض در دادگاه تجدیدنظر استان تهران می‌باشد. 
. 
رئیس شعبه نوزدهم دادگاه عمومی (حقوقی) تهران - یازرلو. رأی دادگاه تجدیدنظر استان. در خصوص تجدیدنظرخواهی بانک م. به مدیریت آقای ف. ح. با وکالت آقای‌ی. ط. به طرفیت شهرداری تهران و اداره اول اجرای اسناد رسمی از دادنامه شماره ۹۱۰۸۹۷ مورخ ۱۳۹۱ / ۸ / ۲۷ صادره از شعبه ۱۹ دادگاه عمومی حقوقی تهران که به موجب آن حکم به بطلان دعوی بخواسته ابطال اجرائیه موضوع پرونده کلاسه ۵۹۶۰ اداره اول اجرای اسناد رسمی به علاوه مطالبه خسارات دادرسی صادر گردیده است عمده دلائل اعتراض معترض اینکه صدور اجرائیه مبنی بر وصول عوارض فاقد مبنای قانونی می‌باشد که تکرار همان مطالب آورده شده در مرحله بدوی می‌باشد اما با توجه به اینکه اجرائیه صادره بر اساس ماده ۷۷ قانون شهرداریها صادر گردیده است و تا زمانی که رای صادره از کمیسیون مزبور که قابل اعتراض در دیوان عدالت اداری می‌باشد ابطال نگردد اجرائیه موضوع پرونده کلاسه بالا نیز قابل ابطال نمی‌باشد از این رو چون دادگاه محترم بدوی در مقام صدور قرار بوده نه رسیدگی ماهوی با اصلاح حکم به قرار مستندا به ماده ۳۵۸ قانون آئین دادرس مدنی ضمن نقض دادنامه تجدیدنظرخواسته قرار عدم استماع دعوی بخواسته ابطال اجرائیه موضوع پرونده کلاسه ۵۹۶۰ اداره اول اجرای اسناد رسمی به علاوه مطالبه خسارات دادرسی صادر و اعلام می‌گردد. این رأی به بیان ماده ۳۶۵ قانون پیش گفته قطعی است. 
. 
مستشاران شعبه ۱۶ دادگاه تجدیدنظر استان تهران
. 
منصور فلکی - مجتبی شفیعی
. 
. 
<#>
. رأی دادگاه بدوی. پرونده حاضر تلخیصا مشعر به شکایت مطروح بانو م. الف. ص. باوکالت جناب ع. د. علیه آقای م. ن. ازباب توهین است اینک ازتامل به جامع اوراق پرونده امر و علی‌الخصوص شکایت شاکیه، مودای شهادت شهودصحنه، گزارشات کلانتری ۱۱۹ مهرآباد جنوبی ودفاعیات بلاوجه متهم، دادگاه بزهکاری وی بشرح معنون رامحرزدانسته وبدینسان باانطباق امرباماده ۶۰۸ قانون مجازات اسلامی مصوب سال ۱۳۷۵ حکم به محکومیت مشارالیه به پرداخت ۰۰۰ / ۰۰۰ / ۱ ریال جزای نقدی صادرواعلام می‌داردرای صادره حضوری وظرف ۲۰ روزقابل تجدیدنظرخواهی است. 
. 
رئیس شعبه ۱۱۷۹ دادگاه کیفری ۲ تهران -محمد احمدی شهربابک. رأی دادگاه تجدیدنظر استان. در خصوص تجدیدنظرخواهی م. ن. نسبت به مفاددادنامه ۰۶۳۱ - ۹۴ مورخ ۱۳۹۴ / ۷ / ۲۱ صادر شده از سوی شعبه ۱۱۷۹ دادگاه کیفری ۲ تهران که به موجب تجدیدنظرخواه بابت ارتکاب بزه توهین به پرداخت یک‌میلیون ریال جزای نقدی محکوم گردیده است نظر به اینکه مجازات مقرر شده در ماده ۶۰۸ از قانون مجازات اسلامی که مورد استناد دادگاه کیفری بوده از جمله جرائم درجه هشت موضوع ماده ۱۹ از قانون مجازات اسلامی که مورد استناد دادگاه بدوی بوده از جمله جرائم درجه هشت موضوع ماده ۱۹ از قانون مجازات اسلامی می‌باشد و با توجه به بند الف ماده ۴۲۷ از قانون آئین دادرسی کیفری مجازات یاد شده رای صادر شده قطعی می‌باشد بنابراین دادگاه مستندا به ماده مذکور قراررد تجدیدنظرخواهی را صادر و اعلام می‌دارد این رای حضوری و قطعی می‌باشد. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه بدوی. در خصوص کیفرخواست صادره از دادسرای عمومی و انقلاب ورامین و شکایت آقای ح. ع علیه آقایان:۱ - م. د. م و ۲ - ب. ک. دائر بر سرقت تعزیری مقرون به جرح به میزان هشتصدهزارتومان وجه نقد و یک دستگاه گوشی تلفن همراه با مشخصات مضبوط در پرونده امر و یک عدد انگشتر؛ نظر به اینکه هر دو متهم به صورت صریح و صحیح و اختیاری در مرجع محترم تحقیق و جلسه رسیدگی این دادگاه اتهام خود را مورد قبول قرار داده‌اند، بگونه‌ای که نه‌تنها هیچ‌گونه شبهه و تردیدی در صحت آن اقاریر وجود ندارد، بلکه ذکر جزئیات رفتار ارتکابی و مطابقت آن با ادعای شاکی و نیز گزارش اولیه مرجع انتظامی (ص ۱) مؤید و مؤکد مدلول و مفاد آن اقاریر می‌باشد و با این توضیح که ادعای ایراد جرح از سوی شاکی، وارد تشخیص داده نمی‌شود، چرا که اظهارات او از این جهت که در مراجع کشف و تحقیق به ایراد جرح در حین سرقت و در این دادگاه، به ایراد جرح پس از سرقت اشاره کرده، متناقض و فاقد تأثیر و ارزش اثباتی بوده و متهمان نیز آن ادعا رامنکر شده‌اند و با این وصف، صرف گواهی پزشکی قانونی کفایت از ادله نمی‌نماید؛ فلذا با تشخیص تطابق رفتار مجرمانه ارتکابی با عنوان مجرمانه موضوع ماده ۶۵۶ (صدروبند چهارم) از کتاب تعزیرات قانون مجازات اسلامی مصوب ۱۳۷۵ / ۳ / ۲ و احراز انتساب سرقت به متهمان و با این اضافه که شاکی شخص وارد کننده جرح را نیز در هیچ‌یک از مراحل دادرسی مشخص نکرده و این موضوع نیز مزید دلیل پیش گفته می‌باشد و همچنین با استناد به مادتین ۳۶ و ۳۶۰ از قانون آئین دادرسی کیفری مصوب ۱۳۹۲ / ۱۲ / ۴ و ماده ۱۷۱ ازکتاب کلیات قانون صدرالذکر مصوب ۱۳۹۲ / ۲ / ۱، حکم بر محکومیت هریک از متهمان به تحمل سه سال حبس و هفتادو چهار ضربه شلاق، صادر و اعلام می‌گردد. لازم به ذکر است که: اولا) ایام بازداشت قبلی در رابطه با همین محکومیت قابل احتساب است. ثانیا) وفق ماده ۶۶۷ قانون صدرالذکر، محکومان به صورت تساوی ملزم به رد اموال مسروقه مذکور در حق شاکی می‌باشند و ثالثا) موضوع رد مال نسبت به انگشتر، با عنایت به استرداد آن به شاکی وفق اظهارات وی در جلسه رسیدگی این دادگاه، منتفی می‌باشد. رابعا) مطابق با ماده ۲۳ (صدر و بند ب و تبصره یک) از کتاب کلیات قانون صدرالذکر، هریک از متهمان از اقامت در شهرستان ورامین به مدت دو سال ممنوع می‌باشند. این رأی حضوری و ظرف بیست روز از تاریخ ابلاغ، قابل اعتراض در دادگاه تجدید نظر محترم استان تهران است. 
. 
دادرس شعبه ۱۰۲ دادگاه کیفری دو ورامین- پویا قاضی‌زاده. رأی دادگاه تجدیدنظر استان. تجدیدنظرخواهی آقای ح. ع متولد ۱۳۳۸ از دادنامه شماره ۱۶۱ - ۹۵ / ۲ / ۲۰ صادره از شعبه ۱۰۲ دادگاه کیفری دو ورامین که تجدیدنظرخواندگان آقایان ۱ - ب. ک. متولد ۶۸ فعلا زندانی و ۲ - م. د. متولد ۶۲ مجرد و دارای سابقه کیفری فعلا زندانی از حیث اتهام سرقت مقرون به آزار و جرح به استناد ماده ۶۵۶ قانون مجازات اسلامی باب تعزیرات به تحمل سه سال حبس تعزیری و ۷۴ ضربه شلاق تعزیری و رد مال مسروقه در حق شاکی محکوم‌شده‌اند رای دادگاه ابلاغ شد که شاکی اقای ح. ع طی لایحه‌ای به رای دادگاه اعتراض و اعلام داشته‌اند سرقت مقرون به آزار و جرح واقع‌شده و در حین سرقت مجروح شده‌ام و سارقین دارای سلاح سرد چاقو بودند و به علت برائت در جرح با چاقو به رای دادگاه اعتراض دارم و تقاضای تجدیدنظرخواهی داشته که پرونده به دادگاه تجدیدنظر استان ارسال و به این شعبه ارجاع گردیده و با وصول سابقه و ملاحظه آن و با تهیه گزارش در تاریخ ۹۵ / ۵ / ۱۳ و با تعیین وقت و دعوت طرفین و اعزام تجدیدنظرخواندگان از زندان و حضور تجدیدنظرخواه در دادگاه و استماع اظهارات طرفین که تجدیدنظرخواه بیان کرد هنگام سرقت با چاقو مجروح شده‌ام که گواهی پزشکی قانونی و گزارش پلیس در سابقه وجود دارد و با عنایت به تجدیدنظرخواهی و محتویات پرونده و با توجه به اینکه در گزارش پلیس و تحقیقات اولیه (برگ ۱) و ۳ و ۵ که همگی حکایت از ضرب و جرح با چاقو در زمان وقوع سرقت می‌باشد گرچه تجدیدنظرخواندگان منکر اتهام جرح بودند و صرفا اتهام سرقت از قبیل وجه نقد، گوشی تلفن همراه و انگشتر را قبول دارند اما گزارش و تحقیقات حکایت از سرقت مقرون به آزار و جرح با چاقو دارد که دادگاه بدوی بابت جرح با چاقو بری دانسته و سرقت مشمول ماده ۶۵۶ قانون مجازات اسلامی باب تعزیرات محکوم‌شده‌اند و تجدیدنظرخواه به موجب ماده ۴۵۸ قانون آیین دادرسی کیفری به رای اعتراض النهایه دادگاه با پذیرش اعتراض و با نقض بابت برائت جرح با چاقو و به علت تعدد معنوی سرقت مقرون به جرح و رد دفاعیات تجدیدنظرخواندگان را به استناد ماده ۶۵۲ قانون مجازات اسلامی و تعیین سه سال حبس و شلاق تعزیری که حداقل حبس تعیین‌شده که دادگاه با اصلاح ماده استنادی و اتهام (سرقت مقرون به آزار و جرح) مجازات تجدیدنظرخواندگان را به سه سال حبس و ۷۴ ضربه شلاق تعزیری و به استناد بند الف ماده ۷۰۹ قانون مجازات اسلامی مصوب ۹۲ به پرداخت یک نفر شتر بابت حارصه در خلف طاق سر تجدیدنظرخواندگان را به تساوی به عنوان دیه در حق شاکی و تجدیدنظرخواه محکوم می‌نمایند رای صادره با تعیین سه سال حبس و ۷۴ ضربه شلاق و پرداخت دیه اصلاح و محکوم می‌گردند رای صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار
. 
​علی اصغر شفیعی خورشیدی - احمد موسی پور
. 
. 
<#>
. رأی دادگاه بدوی. در خصوص شکایت آقای م. ز. ب. علیه آقای الف. ن. الف. دایر بر بی‌احتیاطی در امر رانندگی منتهی به صدمه بدنی فرزند صغیرش م. متولد ۱۳۸۵ نظر به رضایت شاکی خصوصی در مورد جنبه خصوصی جرم مستندا به ماده ۳۴۱ قانون آیین دارسی کیفری قرار موقوفی تعقیب صادر و اعلام می‌نماید. در مورد جنبه عمومی جرم نظر به گزارش، نظر کاردان فنی، گواهی پزشک قانونی و قبولی نظریه کاردان فنی اتهام متهم محرز است لذا دادگاه مستندا به ماده ۷۱۷ قانون مجازات اسلامی با رعایت ماده ۶۶ و بند ب ماده ۸۳ و بند ب ماده ۸۶ قانون مجازات اسلامی متهم را به پرداخت نه میلیون ریال جزای نقدی جایگزین نود و یک روز حبس محکوم می‌نماید. رأی صادر شده حضوری ظرف ۲۰ روز از تاریخ ابلاغ قابل تجدید نظر خواهی در دادگاه محترم تجدید نظر استان است. 
. 
رئیس شعبه ۱۰۱ دادگاه بخش لواسانات - رضا معصوم زاده. رأی دادگاه تجدیدنظر استان. تجدیدنظرخواهی آقای الف. ن. الف. از دادنامه شماره ۰۱۰۲۸ مورخ ۹۴ / ۹ / ۲۵ شعبه ۱۰۱ دادگاه بخش لواسانات که به موجب آن به اتهام بی‌احتیاطی در امر رانندگی منتهی به صدمه بدنی غیر عمدی به عابر پیاده ده ساله بنام آقای م. ز به پرداخت مبلغ نه میلیون ریال جزای نقدی محکوم گردیده است می‌باشد دادگاه با بررسی اوراق پرونده و لایحه تجدیدنظرخواهی مبنی بر تقاضای تخفیف جزای نقدی نظر به اینکه بند ۱ ماده ۳ قانون وصول برخی از درآمدهای دولت نسخ نگردیده و به قوت خود باقی است با اصلاح مواد استنادی ۶۶ و بند ب ماده ۸۳ و بند ب ماده ۸۶ قانون مجازات اسلامی به بند ۱ ماده ۳ قانون وصول برخی از درآمدهای دولت و با تقلیل میزان جزای نقدی از مبلغ نه میلیون ریال به سه میلیون ریال النهایه به استناد ماده ۴۵۷ قانون آیین دادرسی کیفری اصلاحی سال ۹۴ دادنامه تجدیدنظرخواسته با اصلاح به عمل آمده تایید می‌گردد. این رای قطعی است. 
. 
شعبه ۵۶ دادگاه تجدیدنظر استان تهران - رییس و مستشار
. 
محسن اهوارکی - یوسف رمضانی
. 
. 
<#>
. رأی دادگاه بدوی. در خصوص اتهام آقای م. ج. دایر بر مزاحمت به بانوان در معابر عمومی، دادگاه با عنایت به محتویات پرونده، گزارش مرجع انتظامی، شکایت شاکی، مفاد کیفر خواست صادره از دادسرای ناحیه ۱۴ و عدم حضور متهم در جلسه دادگاه در دفاع از خود و سایر قرائن و امارات موجود در پرونده، وقوع بزه را محرز دانسته و مستندا به ماده ۶۱۹ قانون تعزیرات ۷۵، متهم موصوف را به تحمل دو ماه حبس تعزیری با احتساب ایام بازداشتی قبلی و ۴۰ ضربه شلاق محکوم می‌نماید. رای صادره غیابی بوده و ظرف ۱۰ روز قابل واخواهی در این شعبه و ظرف ۲۰ روز پس از ابلاغ قابل تجدیدنظرخواهی در محاکم محترم تجدیدنظر استان تهران می‌باشد. 
. 
دادرس شعبه ۱۱۲۵ دادگاه عمومی جزائی تهران-علی خندستانی
. 
. رأی دادگاه بدوی. در خصوص واخواهی واخواه آقای م. ج. نسبت به دادنامه شماره ۲۶۰۰۱۹۲ - ۹۳ این دادگاه که حسب مفاد دادنامه مذکور واخواه به اتهام مزاحمت به بانوان در معابر عمومی محکوم گردیده نظر به اینکه واخواه دلیلی که موجبات نقض دادنامه فوق الاشعار را ایجاب نماید ارائه و ابراز نکرده است لذا ضمن رد واخواهی دادنامه معترض عنه، عینا تایید و استوار می‌گردد. رای دادگاه حضوری و ظرف ۲۰ روز پس از ابلاغ قابل اعتراض و رسیدگی در دادگاه تجدید نظر می‌باشد. 
. 
دادرس شعبه ۱۱۲۵ دادگاه عمومی جزائی تهران-علی خندستانی. رأی دادگاه تجدیدنظر استان. در خصوص تجدیدنظرخواهی آقای م. ج. نسبت به دادنامه شماره ۰۰۵۴۸ مورخ ۹۴ / ۶ / ۳ صادره از شعبه ۱۱۲۵ دادگاه کیفری ۲ تهران ناظر به حکم غیابی شماره ۶۰۰۱۹۲ مورخ ۹۳ / ۳ / ۵ مشعر بر محکومیت نامبرده به تحمل دو ماه حبس و چهل ضربه شلاق بعنوان تعزیر به اتهام مزاحمت بانوان در معابر عمومی موضوع شکایت اولیه خانم م. م. توجها به محتویات پرونده خصوصا برگهای شماره ۱۲ و ۱۳ و ۱۹ آن اعتراض موثری که نقض دادنامه راایجاب نماید از ناحیه مشارالیه بعمل نیامده است ودررسیدگی دادگاه نخستین نیز اشکالی که بر اساس رای لطمه وارد سازد مشهود نیست النهایه با ملاحظه وضع اجتماعی محکوم علیه و از سوئی مقررات بند ۲ ماده ۳ قانون وصول برخی از در آمد‌های دولت و مصرف آن در موارد معین مجازات حبس را به ده میلیون ریال جزای نقدی با رعایت ماده ۴۵۹ قانون آئین دادرسی کیفری مصوب ۹۲ تبدیل نموده نهایتا با رد اعتراض دادنامه موصوف را بکیفیت مرقوم تائید می‌نماید این رای قطعی است. 
. 
شعبه ۴۲ دادگاه تجدیدنظر استان تهران- رئیس و مستشار
. 
محمدسعیدظاهری-کامران اشجعی
. 
. 
<#>
. رأی دادگاه بدوی. در خصوص اتهام آقایان الف. ع، ع. ع، م. ع همگی با وکالت آقایان س. م. ز. و الف. ع (وکلای پایه یک دادگستری)، م. ح. و م. ح. دائر بر مشارکت در نزاع دسته‌جمعی منتهی به ضرب و جرح و اتهام آقای الف. ع دائر بر ایراد جرح عمدی با چاقو نسبت به آقای ف. م. و اتهام آقای م. ح. دائر بر توهین حسب کیفرخواست شماره ۹۴۱۰۴۳۲۱۳۸۰۰۱۱۰۳ مورخ ۱۳۹۴ / ۳ / ۲۷ صادره دادسرای ناحیه شش تهران و شکایت آقای ف. م و آقای م. م. با وکالت خانم ب. ب. الف. (وکیل پایه یک دادگستری) با عنایت به گزارش و تحقیقات اولیه ضابطین پرونده که مورد اعتماد و وثوقند، اظهارات گواهان و مطلعین در تحقیقات مقدماتی و در دادسرا، نظریه پزشکی قانونی منضم پرونده که دلالت بر ورود جراحات به آقای م. دارد، دفاع غیر موجه متهمان، جمیع اوراق و محتویات پرونده و قرائن و امارات آن (از جمله تصاویر ضبط‌شده از دوربین مدار بسته محل وقوع منازعه و نیز کشف یک قبضه چاقو از ید آقای الف. ع در محل واقعه) وقوع بزه‌های معنون از ناحیه نامبردگان را محرز و ثابت دانسته و در مورد آقای الف. ع به استناد تبصره ماده ۶۱۴ و ماده ۶۱۵ کتاب پنجم قانون مجازات اسلامی (تعزیرات و مجازات‌های بازدارنده) مصوب ۱۳۷۵ برای هر یک از بزه‌های ارتکابی حکم محکومیت وی به تحمل یک سال حبس تعزیری، که با رعایت ماده ۱۳۴ کتاب اول قانون مجازات اسلامی مصوب ۱۳۹۲ محکومیت مربوط به بزه مشارکت در منازعه قابل‌اجرا بوده و چنانچه به یکی از علل قانونی این محکومیت تقلیل یابد یا تبدیل یا غیر قابل‌اجرا شود مجازات بعدی در موردش اجرا می‌گردد، در مورد آقایان ع و م. هر دو ع و م. ح. به استناد ماده ۶۱۵ ذکر شده حکم محکومیت به تحمل شش ماه حبس تعزیری و در مورد آقای م. ح. نیز به استناد ماده اخیر الذکر و ماده ۶۰۸ همان قانون حکم محکومیت وی برای بزه مشارکت در نزاع دسته‌جمعی منجر به جرح به تحمل یک سال حبس تعزیری و برای بزه توهین به پرداخت یک‌میلیون ریال جزای نقدی در حق دولت، که با رعایت ماده ۱۳۴ ذکر شده قبلی محکومیت مربوط به بزه مشارکت در منازعه قابل‌اجرا بوده و چنانچه به یکی از علل قانونی این محکومیت تقلیل یابد یا تبدیل یا غیر قابل‌اجرا شود مجازات بعدی در موردش اجرا می‌گردد، صادر و اعلام می‌گردد. اما در خصوص اتهام دیگر آقایان ع و م. هر دو ع و م. ح. و م. ح. دائر بر معاونت در ایراد جرح با چاقو که توسط آقای الف. ع ارتکاب یافته به لحاظ فقد دلیل اثباتی و حاکمیت اصل برائت و مستند به اصل سی و هفتم قانون اساسی جمهوری اسلامی ایران و ماده ۴ قانون آیین دادرسی کیفری مصوب ۱۳۹۲ حکم برائت نامبردگان صادر و اعلام می‌گردد. همچنین در مورد دیه جراحات وارد بر آقای ف. م نظر به قابل گذشت بودن موضوع و اعلام گذشت قطعی و منجز نامبرده به موجب سند رسمی شماره ۵۹۴۰ مورخ ۱۳۹۳ / ۱۱ / ۶ تنظیمی دفتر اسناد رسمی … حوزه ثبتی تهران به استناد بند ب ماده ۱۳ قانون آیین دادرسی ذکر شده قرار موقوفی تعقیب آقای الف. ع صادر و اعلام می‌گردد. دادگاه در مورد یک قبضه چاقوی مکشوفه از ید آقای الف. ع نیز نظر به این‌که وجود آن مخل آسایش مردم خواهد بود، به استناد مواد ۱۲ و ۱۳ قانون اقدامات تأمینی و تربیتی مصوب ۱۳۳۹ و ماده ۲۱۵ قانون آیین دادرسی کیفری مصوب ۱۳۹۲ حکم ضبط آن به نفع دولت صادر و اعلام می‌گردد. این رأی غیابی بوده و ظرف بیست روز پس از ابلاغ واقعی قابل اعتراض واخواهی در این دادگاه و سپس طی مدت بیست روز قابل اعتراض تجدیدنظرخواهی در دادگاه محترم تجدیدنظر استان تهران می‌باشد. 
. 
رئیس شعبه ۱۰۴۵ داگاه کیفری دو تهران - مهدی آذربراه
. 
. رأی دادگاه بدوی. در خصوص اعتراض واخواهی آقای ح. الف. س. (وکیل پایه یک دادگستری) به وکالت از آقایان م. ح.، م. ع؛ ع. ع، و الف. ع نسبت به دادنامه غیابی شماره ۹۴۰۹۹۷۲۱۹۲۰۰۱۰۵۳ مورخ ۱۳۹۴ / ۰۸ / ۱۹ این دادگاه با عنایت به مطالب معنون در جلسه دادرسی و لایحه اعتراض واصله و نیز اظهارات وکیل دیگر آقای س. م. ز. و نیز پاسخ وکیل واخوانده، دلیل و مستندی که موجبات نقض و بی اعتباری دادنامه موصوف را فراهم آورد ابراز نگردیده و مستند به ماده ۴۰۷ قانون آئین دادرسی کیفری مصوب ۱۳۹۲ دادنامه معترض عنه را نسبت به نامبردگان تایید و ابرام می‌نماید اما در خصوص اعتراض واخواهی آقای ح. الف. س. بوکالت از آقای م. ح. نسبت به دادنامه مذکور با عنایت به مطالب معنون وکلای واخواه و نیز پاسخ وکیل واخوانده و با درنظر گرفتن جمیع اوراق و محتویات پرونده و قرائن و امارات آن، به لحاظ عدم احراز حضور همزمان واخواه با سایر متهمان در زمان وقوع حادثه نزاع دسته‌جمعی منجر به جرح، وقوع بزهی از ناحیه وی را با توجه به عدم کفایت دلیل اثباتی محرز و ثابت دانسته و مستند به اصل سی و هفتم قانون اساسی جمهوری اسلامی ایران و ماده ۴ قانون آئین دادرسی ذکر شده پس از نقض دادنامه معترض عنه در بخش محکومیت مشارالیه، حکم برائت وی صادر و اعلام می‌گردد. این رای حضوری بوده و ظرف بیست روز پس از ابلاغ، قابل اعتراض تجدیدنظر خواهی در دادگاه محترم تجدیدنظر استان تهران است
. 
. رئیس شعبه ۱۰۴۵ دادگاه کیفری دو تهران - مهدی آذربراه. رأی دادگاه تجدیدنظر استان. تجدیدنظرخواهی آقای ح. الف. س. به وکالت از آقایان م. ح.، م. ع، ع. ع و م. ع و آقای ر. م. ن. به وکالت از الف. ع و ع. ع از دادنامه شماره ۱۷۴۲ مورخ ۹۴ / ۱۰ / ۲۹ صادره از شعبه ۱۰۴۵ دادگاه کیفری ۲ تهران که در مقام واخواهی از دادنامه شماره ۱۰۵۳ مورخ ۹۴ / ۸ / ۱۹ که بابت اتهام آقایان ۱ - الف. ع ۲ - ع. ع ۳ - م. ع ۴ - م. ح. دائر بر مشارکت در نزاع دسته‌جمعی که هر یک آقای الف. به تحمل یکسال حبس تعزیری بابت مشارکت و تحمل ۶ ماه حبس تعزیری بابت ایراد ضرب و جرح عمدی با چاقو و آقای م. ح. بابت مشارکت در نزاع دسته‌جمعی به تحمل یکسال حبس تعزیری و بابت توهین به پرداخت یک‌میلیون ریال جزای نقدی به نفع دولت و آقایان ع. و م. ع بابت اتهام مشارکت در نزاع دسته‌جمعی که هر یک به تحمل ۶ ماه حبس تعزیری محکوم‌شده‌اند و به رای دادگاه پس از ابلاغ در موعد مقرر با انتخاب وکیل اعتراض و تقاضای تجدیدنظرخواهی داشته که پرونده به دادگاه تجدیدنظر استان ارسال و به این شعبه ارجاع شده و با وصول سابقه و ملاحظه آن و با تهیه گزارش و اقدام به تعیین وقت رسیدگی و دعوت تجدیدنظرخواهانها که تجدیدنظرخواهانها حضور پیدا نکرده‌اند لیکن آقای ر. م. ن. وکیل آقایان الف. ع و ع. ع و م. ح. در دفاع از موکلین خود بیان داشته‌اند نزاع دسته‌جمعی صورت گرفته و آقای ف. م. ف. مجروح شده اما در جریان رسیدگی اعلام رضایت کرده‌اند و آقای ح. بابت اتهام توهین به پرداخت جزای نقدی محکوم‌شده‌اند اما معلوم نشده است چه کسی شاکی بوده و چه کسی متضرر از جرم می‌باشد و طرف مقابل معلوم نبوده و نمی‌باشد و با شرایط و تحقیقات معموله اتهام مشارکت در نزاع دسته‌جمعی محمل قانونی ندارد و تقاضای برائت موکلین را دارم که دادگاه با توجه به تجدیدنظرخواهی وکیل تجدیدنظرخواهانها و بررسی به عمل آمده و ملاحظه اوراق و تحقیقات معموله و بررسی لایحه تجدیدنظرخواهی وکلای تجدیدنظرخواه و با عنایت به اینکه شرایط ماده ۶۱۵ قانون مجازات اسلامی و ماده ۶۰۸ قانون مجازات اسلامی نسبت به آقایان ع. الف.، ع و م. و م. ح. و اتهام توهین توسط اقای ح. تحقق پیدا نکرده است فلذا با پذیرش اعتراض و نقض دادنامه معترض عنه در باب محکومیت تجدیدنظرخواهانها از حیث اتهام شرکت در منازعه دسته‌جمعی و اتهام توهین اقای ح. به استناد بند ب ماده ۴۵۵ قانون آئین دادرسی کیفری و حکم بر برائت نامبردگان به استناد ماده ۴ قانون آئین دادرسی کیفری صادر و اعلام می‌گردد و تجدیدنظرخواهی آقای الف. ع بابت اتهام ایراد ضرب و جرح عمدی با چاقو که به تحمل ۶ ماه حبس تعزیری محکوم‌شده‌اند و به رای اعتراض و به علت توجه اتهام و وجود شرایط ضمن رد اعتراض نسبت به این قسمت از محکومیت آقای الف. ع دادنامه معترض عنه به استناد بند الف از ماده ۴۵۵ قانون آئین دادرسی کیفری عینا تایید می‌گردد لیکن حبس تعزیری نامبرده به علت اعلام رضایت شاکی و فقدان سابقه کیفری موثر و اوضاع خاص اجتماعی به استناد مواد ۴۶ و ۵۴ قانون مجازات اسلامی برای مدت دو سال قرار تعلیق اجرای مجازات صادر و اعلام می‌گردد هر گاه در مدت تعلیق مرتکب جرایم حدی، تعزیری، قصاص و محکوم به پردخت دیه گردد قرار تعلیق لغو خواهد شد. رأی صادره حضوری و قطعی است. 
. 
شعبه ۳۹ دادگاه تجدیدنظر استان تهران - رئیس و مستشار و مستشار
. 
​علی اصغر شفیعی خورشیدی - احمد موسی پور - مهدی دوات‌گری
. 
. 
. 
<#>
. رأی دادگاه بدوی. در خصوص دعوی سازمان بورس و اوراق بهادار بطرفیت ۱ -شرکت خ. ت. ۲ - ح. الف. س. با وکالت آقای ع. ر. بخواسته اعتراض ثالث به رای داوری شماره ۹۳۰۱ مورخ ۹۳ / ۸ / ۲۰ و ابطال آن مستندا به مدارک پیوست که پس از طی تشریفات و ضوابط قانونی پرونده امر به این شعبه ارجاع و سپس به کلاسه فوق به ثبت رسیده است و اما آنچه که از ماحصل اوراق و محتویات پرونده امر استدراک و استنباط می‌گردد هر چند وکیل تعرفه شده خوانده ردیف دوم که در وهله نخست وکالت خوانده ردیف اول را به گواهی اوراق پرونده امر عهده‌دار بوده است طی لوایح متعددی از جمله ایرادات اعلامی به دعوی خواهان را بطور کلی ناظر به عدم مجوز قانونی سازمان خواهان در بهره‌مندی و استفاده از نمایندگان حقوقی جهت اقامه و تعقیب دعاوی حقوقی اعلام و ابراز می‌نمایند چه آنکه مشارالیه اساسا سازمان بورس را منصرف از مقررات ماده ۳۲ از قانون آئین دادرسی دادگاه‌های عمومی و انقلاب در امور مدنی فرض و تصور نموده و می‌نماید که در پاسخ باید اذعان نموده که اولا مطابق صراحت مقررات ماده ۵ از قانون بازار اوراق بهادار جمهوری اسلامی ایران مصوب ۱ آذر ۱۳۸۴ مجلس شورای اسلامی که می‌گوید …سازمان (یعنی سازمان بورس) موسسه عمومی غیر دولتی است که دارای شخصیت حقوقی و مالی مستقل بوده و از محل کارمزدهای دریافتی و سهمی از حق پذیرش شرکت‌ها و بورس و سایر درآمدها اداره خواهد شد ثانیا مطابق صراحت ماده ۳۲ از قانون صدرالذکر از جمله ارگان هائی که حق استفاده از نمایندگان حقوقی و قضائی جهت معرفی به محاکم را دارند علاوه بر شرکتهای دولتی، نهادهای انقلاب اسلامی، موسسات عمومی غیردولتی است که با التفات به ماده ۵ از قانون بازار اوراق بهادار مشخص می‌گردد که سازمان خواهان کاملا از منظر قانونی مجوز استفاده از نمایندگان حقوقی جهت اقامه دعوی و شرکت در جلسات دادرسی بر خلاف ایرادات ابرازی وکیل خواندگان دارا بوده و می‌باشند در نتیجه از این حیث ادعای وکیل مرقوم کاملا واهی و بی‌اساس فرض و تصور می‌گردد وانگهی بنا به تجویز مقررات ماده ۳۶ از قانون بازار اوراق بهادار جمهوری اسلامی ایران که می‌گوید …اختلافات بین کارگزاران، بازارگردانان، کارگزار / معامله گران، مشاوران سرمایه گذاری، ناشران، سرمایه گذاران، و سایر اشخاص ذی‌ربط ناشی از فعالیت حرفه‌ای آنها در صورت عدم سازش در کانون‌ها توسط هیئت داوری رسیدگی می‌شود که در ادامه و بموجب ماده ۳۷ از همان قانون به تشریح هیئت داوری پرداخته است در نتیجه آنچه که از مفهوم و مدلول مقررات ماده ۳۶ از قانون مارالبیان از منظر دادگاه احراز و استنتاج می‌گردد اینکه اولا صراحت قانون اخیرالبیان واجد جنبه امری موضوعی بوده و ثانیا هر گونه اقدامی بر خلاف قانون امری فوق بطور حتم و یقین از درجه اعتبار سلب و ساقط و مآلا باطل تلقی می‌گردد لذا نظر به اینکه سازمان بورس در مقام متولی امر بورس دارای اختیارات قانونی جهت مقابله با هرگونه اقدام خلاف قانون امری از سوی دست اندرکاران و کارگزاران بورس بوده و است و بنحوی عامی ذینفع محسوب می‌شود دادگاه ضمن رد مدافعات بلاوجه وکلای خواندگان و پذیرش دعوی خواهان اعتراض ثالث مستندا به مواد ۴۱۸، ۴۲۵ ناظر به بند یک از ماده ۴۸۹ از قانون آئین دادرسی دادگاه‌های عمومی و انقلاب در امور مدنی حکم به نقض رای داوری به شماره ۹۳۰۱ مورخ ۹۳ / ۸ / ۲۰ صادر و اعلام می‌نماید. رای صادره ظرف بیست روز قابل تجدیدنظر است. 
. 
رئیس شعبه ۸ دادگاه عمومی حقوقی تهران - سیدسعید میردیلمی. رأی دادگاه تجدیدنظر استان. ش. ت. الف. با وکالت آقای ح. ص. به طرفیت سازمان بورس اوراق بهاء دار نسبت به دادنامه شماره ۹۱۰ مورخ ۳۹۴ / ۹ / ۲۳ شعبه ۸ دادگاه عمومی حقوقی تهران تجدیدنظرخواهی کرده است. بر اساس دادنامه موصوف در مورد دعوای تجدیدنظرخوانده به خواسته اعتراض ثالث به رای داوری شماره ۹۳۰۱ مورخ ۱۳۹۳ / ۸ / ۲۰ اجمالا با این استدلال که سازمان بورس در مقام متولی امر بورس دارای اختیارات قانونی جهت مقابله با هر گونه اقدام خلاف قانون امری از سوی دست اندرکاران و کارگزاران بورس بوده و به نحو عامی ذینفع محسوب می‌شود بنابر این دعوا را وارد تشخص داده و حکم به نقض رای داوری صادرگردیده است. دادگاه با بررسی محتویات و مستندات پرونده و مطالعه لوایح ابرازی از ناحیه طرفین، نظر به اینکه رای داوری متضمن الزام آقای ح. آ. به انتقال رسمی تعداد ۴ / ۹۵۰ / ۰۰۰ سهم از سهام کارگزاری شاخص سهام به شرکت تجدیدنظر خوانده می‌باشد. نظر به اینکه مقرارت ماده ۳۶ و ۳۷ قانون بازار اوراق بهاء دار جمهوری اسلامی ایران ناظر به حل و فصل اختلافات بین کارگزاران، کارگزار / معامله گران، مشاوران، سرمایه گذاری، ناظران، سرمایه گذاران و سایر اشخاص ذی‌ربط ناشی از فعالیت حرفه‌ای آنان توسط هیات داوری است. نظر به اینکه رای داوری در ارتباط با فعالیت حرفه‌ای طرفین در بازار بوس نمی‌باشد و ناظر بر انجام تعهدات قراردادی آقای ح. آ. در ارتباط با فروش سهام وی می‌باشد. نظر به اینکه مقررات قانون فوق الاشاره نقل و انتقال سهام شرکتها را منوط به موافقت مقامات سازمان بورس ارواق بهاء دار نکرده است و در ماده ۷ قانون مرقوم که وظایف و اختیارات هیات مدیره سازمان احصاء گردیده است مطلبی راجع به این موضوع بیان نگردیده است. نظر به اینکه برابر ماده ۴۱۷ قانون آئین دادرسی مدنی رای داوری باید به حقوق شخص ثالث خلل وارد سازد. نظر به اینکه رای داوری خللی به حقوق سازمان بورس اوراق بهادار وارد نکرده است از این رو تجدیدنظرخواهی وارد تشخیص داده می‌شود و به تجویز ماده ۳۵۸ قانون آئین دادرسی مدنی ضمن نقض دادنامه تجدیدنظرخواسته حکم به بطلان دعوای خواهان نخستین صادر می‌گردد. این رای قطعی است. 
. 
شعبه ۶۱ دادگاه تجدیدنظر استان تهران - رئیس و مستشار
. 
مجتبی نورزاد - سید احمد جاویدی اقدم
. 
. 
<#>
. رأی دادگاه بدوی. شماره پرونده: ۹۴۰۹۹۸۲۶۵۵۹۰۲۱۲۸ شماره دادنامه: ۹۵۰۹۹۷۲۶۵۰۵۰۰۲۳۸ تاریخ: ۱۳۹۵ / ۰۲ / ۲۵
. 
رای دادگاه
. 
در خصوص اتهام آقایان ۱ - الف. س. ق. ک. ۲ - س. ب. ق دایر بر فحاشی موضوع شکایت خانم ح. الف. با وکالت آقای م. پ. دادگاه توجها «به کیفرخواست صادره و شکایت شاکیه و گزارش مرجع انتظامی و شهادت شهود و اظهارات منعکس در صورتجلسه تحقیق و دادرسی و دفاعیات بلاوجه نامیردگان بزه انتسابی را محرز دانسته و مستندا» به ماده ۶۰۸ قانون مجازات اسلامی کتاب تعزیرات هر کدام را به پرداخت مبلغ یک‌میلیون ریال جزای نقدی در حق دولت محکوم می‌نماید رای صادره حضوری و ظرف بیست روز از تاریخ ابلاغ قابل اعتراض در محاکم محترم تجدیدنظر استان تهران می‌باشد. 
. 
رئیس شعبه ۱۰۱ دادگاه کیفری ۲ شهر قدس-محمد اسماعیلیان. رأی دادگاه تجدیدنظر استان. شماره پرونده: ۹۴۰۹۹۸۲۶۵۵۹۰۲۱۲۸ شماره دادنامه: ۹۵۰۹۹۷۰۲۲۲۷۰۰۷۳۸ تاریخ: ۱۳۹۵ / ۰۶ / ۲۸
. 
رأی دادگاه
. 
درخصوص تجدیدنظرخواهی اقای م. پ. به وکالت از خانم ح. الف به طرفیت اقایان الف. س و س. ب. از دادنامه شماره ۲۳۸ - ۹۵۰ به تاریخ ۹۵ / ۲ / ۲۵ صادره از شعبه ۱۰۱ دادگاه کیفری دو شهرقدس که متضمن محکومیت متهمان تجدیدنظرخوانده هر یک به پرداخت یک‌میلیون ریال جزای نقدی به اتهام فحاشی است وارد نمی‌باشد زیرا موضوع دادنامه که در چارچوب کیفرخواست نیز است صرفا راجع به توهین است و راجع به ورود به عنف در دادسرای عمومی و انقلاب شهرستان قدس قرار منع تعقیب صادر شده است و مجازات تعیین‌شده مطابق با قانون است و لایحه تجدیدنظرخواهی با هیچیک از جهات مندرج در ماده ۴۳۴ قانون آئین دادرسی کیفری مصوب ۱۳۹۲ مطابقت ندارد و از نظر رعایت اصول و تشریفات دادرسی و ادله موجود در پرونده و مبانی استدلال طبق قانون صادر شده است و دادنامه تجدیدنظرخواسته بدون ایراد اساسی و نقص قانونی است بنابراین دادگاه در این فرایند از دادرسی ضمن رد تجدیدنظرخواهی به استناد بند الف از ماده ۴۵۵ قانون آئین دادرسی کیفری مصوب ۱۳۹۲ دادنامه تجدیدنظرخواسته را تأیید و استوار می‌نماید و این رأی قطعی است. 
. 
شعبه ۲۷ دادگاه تجدیدنظر استان تهران - رئیس و مستشار
. 
حمیدرضا زجاجی- محمد حسین سمیعی
. 
. 
<#>
. رأی شعبه بدوی دیوان عدالت اداری. با عنایت به محتویات پرونده نظر به اینکه درخصوص اضافه کاری مدت ۱۲۰ ساعت ماهیانه بدون انجام اضافه کاری گزارش بازرس اداره کار و گزارش‌های صادره از محل کار مأموریت محاسبه پرداخت ۱۲۰ ساعت فوق‌العاده اضافه‌کار هیچگونه سند و مدرکی از جانب شرکت مبداء که حاکی از مخالفت شرکت مذکور باشد ارائه نگردیده است، لذا نامبرده مستحقق دریافت اضافه کاری بوده و در خصوص ترک کار نیز با توجه به ماده ۲۷ قانون کار کارگری که قصور تخلفی از مقررات و آئین نامه‌های انضباطی داشته باشد، در صورت احراز شرایط اخراج استحقاق حق سنوات و حق السعی را دارا می‌باشد، در این خصوص که شرکت کار تلقی می‌گردد به طریق اولی این امر محقق خواهد شد. لذا اظهارات اداره طرف شکایت به رأی صادره معترض عنه وفق موازین قانونی تشخیص و حکم به رد شکایت صادر و اعلام می‌گردد. درخصوص شکایت آقای غ. ا. ل مبنی بر وارد ثالث با توجه به رأی صادره و موضوع اظهار نظر، [در] این خصوص منتفی و لذا قرار رد شکایت صادر و اعلام می‌گردد. رأی صادره ظرف مدت ۲۰ روز پس از ابلاغ قابل تجدید نظر در شعب تجدید نظر دیوان می‌باشد. 
. 
رئیس شعبه ۱۱ دیوان عدالت اداری - عزیزی. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری رای معترض به عینا تایید و استوار می‌گردد. رای صادره قطعی است و نسبت به ورود ثالث تجدید نظرخواه دوم می‌بایست در شعب بدوی دادخواست خود را تقدیم می‌نمود؛ اولا این مرحله از رسیدگی وجاهت ندارد، ثانیا با تایید دادنامه تجدید نظرخواسته، خواسته وارد ثالث انجام‌شده است و در مجموع قرار رد ورود ثالث صادر و اعلام می‌گردد. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. نظر به اینکه اولا مستفاد از تبصره‌های ۱ و ۲ و ۳ ماده ۱۰۰ قانون شهرداری رای تخریب در هر موردی در صورتی جایز است که کارشناس تخریب را تجویز نماید و یا اینکه جریمه تعیین‌شده از سوی متخلف پرداخت نشود، ثانیا تخریب و قلع بنا از ناحیه شهرداری محصور و محدود به تخلف از اصول شهرسازی فنی و بهداشتی است و معیار تشخیص به اهل خبره ارجاع می‌شود. و با جلب نظر کارشناس رسمی کمیسیون ماده ۱۰۰ قانون شهرداری مجاز به تخریب بناء می‌باشد، ثالثا در خصوص مواردی که مهندس ناظر ساختمان بناء را مستحکم و گزارش شهرداری را غیر قابل‌قبول می‌داند، تنها راه چاره جهت احراز لزوم تخریب ارجاع به هیأت سه نفره کارشناس دادگستری می‌باشد و کمیسیون ماده ۱۰۰ قانون شهرداری نبایستی قبل از جلب نظر کارشناس حکم به تخریب صادر نماید. رابعا شهرداری مطابق ماده ۱۰۰ قانون مذکور بایستی از عملیات اجرائی ساختمان‌های بدون پروانه یا مخالف مفاد پروانه بوسیله مامورین خود جلوگیری کند و سهل‌انگاری شهرداری در اعمال نظارت و عمل به وظیفه قانونی و مقامی خود و پیشگیری قبل از وقوع تخلف ساختمانی دلیل قلع تاسیسات و بناهای خلاف مشخصات مندرج در پروانه نبوده، مگر اینکه استمرار تخلف واقع‌شده توسط کارشناس رسمی دادگستری مخالف اصول شهرسازی و فنی و یا بهداشتی تشخیص داده شود که در آنصورت تخریب جایز بوده و طبق قاعده اقدام علیه خود شهرداری مسئولیتی در باب خسارات وارد ناشی از تخریب به شاکی نخواهد داشت، چرا که سبب اقوی از مباشر می‌باشد. لذا بنا به جهات فوق خواسته شاکی مبنی بر صدور دستور موقت مقرون به صحت تشخیص و حکم و با احراز فوریت و ضرورت امر دستور موقت مبنی بر جلوگیری از اجرای رأی مورد اعتراض با استناد به ماده ۳۵ قانون تشکیلات و آئین دادرسی دیوان صادر و اعلام می‌گردد. قرار صادره قطعی است. 
. 
رئیس شعبه ۳۳ دیوان عدالت اداری - دلاوری. رأی شعبه بدوی دیوان عدالت اداری. درخصوص تخلف اضافه بنا با توجه به مقررات تبصره‌های ۲ و ۳ ماده ۱۰۰ قانون شهرداری ملاحظه می‌شود قانونگذار محترم در صورت عدم ضرورت قلع بنا حکم به اخذ جریمه به میزان مقرر با توجه به معیارهایی از قبیل محل وقوع ملک نوع مصالح بکار رفته در بنا و نوع استفاده از فضای ایجاد شده تجویز نموده است و قانونگذار هیچگاه بدون اجتماع شرایط ضرورت قلع بنا و اجازه صدور رأی تخریب را نداده و کاملا روشن و بدیهی است که رأی تخریب در مورد اضافه بنا تنها در صورتی جایز است که کارشناس تخریب را تجویز نماید و با اینکه جریمه تعیین‌شده از سوی متخلف پرداخت نشود که در موضوع مانحن فیه هیچکدام رعایت نشده و کمیسیون رأسا بدون نظر کارشناس تخصصی مبادرت به صدور رأی تخریب نموده است، لذا بنا به جهات فوق خواسته شاکی مقرون به صحت تشخیص و حکم به الزام کمیسیون به رسیدگی مجدد با لحاظ جهات ذکر شده در این رأی با استناد به ماده ۶۳ و قانون تشکیلات و آئین دادرسی دیوان عدالت اداری صادر و اعلام می‌گردد. در خصوص تخلف تغییر کاربری مسکونی به تجاری، نظر به اینکه تخلف موضوع رأی معترض به با صراحت ماده صد و تغییر ذیل بند ۲۴ ماده ۵۵ قانون شهرداری مغایر می‌باشد و به موجب آراء وحدت رویه شماره ۴۶۸ مورخ ۱۳۸۱ / ۱۲ / ۲۵ و ۲۱۲ مورخ ۱۳۸۷ / ۴ / ۲ و ۱۰۷ مورخ ۱۳۹۱ / ۳ / ۱ هیأت عمومی دیوان عدالت اداری نیز تخلفات و اقدام شاکی فاقد وجاهت قانونی است. بنابراین با انطباق رأی مورد اعتراض با آراء وحدت رویه مذکور خواسته شاکی غیر موجه تشخیص و ضمن تأیید و ابرام رأی کمیسیون ماده صد شهرداری با اجازه حاصله از ماده ۶۳ قانون تشکیلات و آئین دادرسی دیوان عدالت اداری حکم به رد شکایت صادر و اعلام می‌گردد. رأی صادره ظرف ۲۰ روز از تاریخ ابلاغ برابر ماده ۶۵ قانون تشکیلات و آئین دادرسی دیوان عدالت اداری قابل تجدید نظر خواهی در شعب تجدید نظر دیوان عدالت اداری می‌باشد. 
. 
رئیس شعبه ۳۳ دیوان عدالت اداری - دلاوری. رأی شعبه تجدیدنظر دیوان عدالت اداری. نظر به اینکه تبدیل زیرزمین به تجاری بدون مجوز با کسر بیش از ۷ واحد پارکینگ خلاف اصول شهرسازی و طرح تفضیلی است و شعبه نسبت به سایر تخلفات تغییر مسکونی به تجاری و غیره رای را نقض نموده و رای در این قسمت مخالفتی با ضوابط و مقررات مربوطه ندارد، نظر به اینکه از سوی تجدیدنظرخواه ایرادی موثر، بطوری که اساس رأی معترض عنه را مخدوش نماید ابراز نشده و در رسیدگی به پرونده و صدور رأی اقدام مغایر موازین قانونی که موجبات فسخ رأی بدوی را فراهم آورد مشهود نیست، لذا به استناد ماده فوق‌الذکر ضمن رد تجدیدنظرخواهی، دادنامه شماره ۱۱۰۵ ۱۳۹۳ / ۴ / ۱۵ تأیید می‌گردد. رأی صادره قطعی است. 
. 
رئیس و مستشار شعبه هشتم تجدید نظر دیوان عدالت اداری
. 
موسوی محمدی
. 
. 
<#>
. رأی شعبه بدوی دیوان عدالت اداری. در خصوص شکایت مذکور با عنایت به محتویات پرونده و نظر به اینکه دادنامه مورد اعتراض هنوز به قطعیت نرسیده تا به موقع اجرا گزارده شود و از طرفی مطابق مقررات مربوطه از جمله ماده ۵۷ از قانون دیوان عدالت اداری و ایضا ماده ۱۲۲ از قانون مذکور و ماده ۱۴۶ از قانون اجرای احکام مدنی اعتراض ثالث نسبت به آراء قطعی مسموع است، علیهذا شکایت مطروحه با وضعیت یاد شده قابلیت استماع نداشته و قرار عدم استماع شکایت صادر می‌شود. قرار صادره ظرف ۲۰ روز پس از ابلاغ، قابل تجدید نظرخواهی در شعب تجدید نظر دیوان است. 
. 
رئیس شعبه اول دیوان عدالت اداری - امجدی. رأی شعبه تجدیدنظر دیوان عدالت اداری. با عنایت به اینکه اعتراض ثالث نسبت به آرای قطعی صادره از شعب بدوی و تجدید نظر قابلیت استماع دارد و چون رأی مورد اعتراض قبل از قطعیت مورد اعتراض ثالث واقع‌شده است، بنابراین اعتراض ثالث به کیفیت مطروحه قابلیت استماع نداشته و نظر به اینکه تجدید نظرخواه ایراد و اعتراض موثری که زمینه نقض رأی معترض عنه را فراهم آورد، ارائه نکرده است و لذا با استناد به ماده ۷۱ قانون تشکیلات و آئین دادرسی دیوان عدالت اداری ضمن رد تجدید نظرخواهی رأی معترض عنه تأیید می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. باعنایت به اینکه شاکی برخلاف مفاد پروانه ساختمانی مبادرت به تبدیل تک واحدی به دو واحدی در طبقات نموده است و این اقدام وی برخلاف مقررات قانونی و ضوابط شهرسازی است و طبق قاعده اقدام شخصا مسئول ضرر واقع‌شده به خود بوده و صرف طولانی بودن مدت ساخت از موجبات رفع مسئولیت از وی نمی‌شود، بنابراین حکم به رد شکایت مطروحه صادر و اعلام می‌گردد. رأی صادره ظرف مهلت بیست روز از تاریخ ابلاغ قابل تجدیدنظرخواهی می‌باشد. 
. 
رئیس شعبه ۲۸ دیوان عدالت اداری - فرحپور. رأی شعبه تجدیدنظر دیوان عدالت اداری. درخصوص دعوی تجدیدنظرخواهی آقای الف. س. به طرفیت شهرداری تهران نسبت به دادنامه شماره ۲۵۰۸ - ۱۳۹۳ / ۱۰ / ۲۷ صادره از شعبه بیست و هشتم، با توجه به مفاد اوراق و محتویات پرونده اقدامات نامبرده بعد از صدور پایان کاربوده و رای صادره ازکمیسیون مطابق موازین قانونی بوده است. نظر به اینکه از سوی تجدیدنظرخواه ایرادی موثر، بطوری که اساس رأی معترض عنه را مخدوش نماید ابراز نشده و در رسیدگی به پرونده و صدور رأی اقدام مغایر موازین قانونی که موجبات فسخ رأی بدوی را فراهم آورد مشهود نیست، لذا به استناد ماده فوق‌الذکر ضمن رد تجدیدنظرخواهی، دادنامه شماره فوق‌الذکر تأیید می‌گردد. رأی صادره قطعی است. 
. 
رئیس و مستشار شعبه هشتم تجدید نظر دیوان عدالت اداری
. 
موسوی آریا فر
. 
. 
<#>
. رأی شعبه بدوی دیوان عدالت اداری. درخصوص شکایت آقای ع. آ. به طرفیت شهرداری نجف‌آباد مبنی بر اعتراض به رای شماره … کمیسیون ماده صد قانون شهرداری با توجه به مفاد دادخواست تقدیمی و مدارک پیوست آن و ملاحظه لایحه دفاعیه واصله از ناحیه مرجع طرف شکایت و مجموعه اوراق و محتویات پرونده، نظر به اینکه در رای مورد اعتراض صرفا به تعیین ضریب مورد نظر اکتفاء شده و مبلغ جریمه مشخص نشده است، همچنین با توجه به اختلاف نظر در مورد سال وقوع تخلف بررسی دقیق‌تر ضروری به نظر برسد، لذا شکایت موجه تشخیص و به استناد بند ۲ ماده ۱۰ و ماده ۶۵ قانون تشکیلات و آئین دادرسی دیوان عدالت اداری حکم به ورود شکایت و نقض رأی معترض عنه و رسیدگی مجدد در کمیسیون مربوطه صادر و اعلام می‌گردد. رأی صادره ظرف ۲۰ روز از تاریخ ابلاغ قابل اعتراض در شعب محترم تجدید نظر دیوان عدالت اداری می‌باشد. 
. 
رئیس شعبه ۴۰ دیوان عدالت اداری - معروفی. رأی شعبه تجدیدنظر دیوان عدالت اداری. نظر به اینکه اعتراض تجدید نظر خواه به کیفیتی نیست که اساس استنباط شعبه بدوی را مخدوش نماید و با توجه به اینکه ضرورت دارد موارد مورد اختلاف از قبیل سال وقوع تخلف (که شاکی آن را سال ۱۳۶۱ و شهرداری ۱۳۷۲ اعلام کرده)، کاربری محل، در زمان ساخت خارج از محدوده بوده یا داخل محدوده شده و غیره با جلب نظر هیئت سه نفره از کارشناسان رسمی دادگستری با ترکیب یک نفر از سوی هر یک از طرفین و نفر سوم مرضی الطرفین والا به انتخاب کمیسیون با هزینه تجدید نظر خوانده مجددا در کمیسیون رسیدگی شود و با عنایت به اینکه دادنامه مورد اعتراض بر اساس مقررات و موازین قانونی صادر شده است. بنابراین با اصلاح مذکور، تجدید نظر خواهی غیر وارد تشخیص، مستندا به ماده ۷۱ قانون تشکیلات و آئین دادرسی دیوان عدالت اداری رأی شعبه بدوی تائید و ابرام می‌گردد. رأی صادره وفق ماده ۳ قانون مذکور قطعی است. 
. 
رئیس و مستشار شعبه هفتم تجدید نظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. توجه به اینکه طبق ماده ۱۱۷ قانون مدیریت خدمات کشوری کمیته امداد امام خمینی (ره) از شمول قانون مدیریت خدمات کشوری خارج‌شده است و هرچند مشمول ماده (۲) قانون جامع خدمات‌رسانی به ایثارگران انقلاب اسلامی است، لیکن طبق ماده (۲۱) آن کلیه دستگاه‌های موضوع ماده (۲) قانون مکلفند بیست و پنج درصد از نیازهای استخدامی و تامین نیروهای مورد نیاز خود را که وفق ضوابط و مجوزهای مربوط و جایگزینی نیروهای خروجی خود اخذ می‌نمایند به ایثارگران مشمول این ماده اختصاص دهند و با این وصف استخدام ایثارگران منوط به «نیاز استخدامی» و «وجود مجوز» است و دلیلی بر این دو امر ارائه نشده است. بنابراین دلیلی بر الزام مشتکی عنه ردیف اول [کمیتة امداد امام خمینی استان کرمان] به استخدام ارائه نشده و شکایت موجه نیست با استناد به ماده (۱۰) قانون تشکیلات و آیین دادرسی دیوان عدالت اداری حکم به رد شکایت صادر و اعلام می‌گردد. نظر به عدم توجه شکایت به مشتکی عنه ردیف دوم با استناد به بند ماده (۵۳) قانون تشکیلات و آیین دادرسی دیوان عدالت اداری قرار رد شکایت به طرفیت معاونت توسعه مدیریت و سرمایه انسانی رئیس‌جمهور صادر و اعلام می‌گردد. این رای ظرف بیست روز از تاریخ ابلاغ قابل تجدیدنظر خواهی در شعب محترم تجدیدنظر دیوان عدالت اداری است. 
. 
رئیس شعبه ۲۴ دیوان عدالت اداری - گودرزی. رأی شعبه تجدیدنظر دیوان عدالت اداری. با عنایت به تجدیدنظرخواهی نسبت به دادنامه شماره ۲۱۹۴ - ۱۳۹۳ / ۱۲ / ۲۳ صادره از شعبه ۲۴ بدوی دیوان عدالت اداری با توجه به اینکه رأی مذکور در تاریخ ۱۳۹۴ / ۲ / ۱۸ به تجدیدنظر خواه ابلاغ‌شده و نامبرده در تاریخ ۱۳۹۴ / ۵ / ۳۱ نسبت به آن اعتراض نموده است، نظر به خروج طرح شکایت از موعد بیست روزه قانونی مستندا به ماده ۶۵ و ۶۸ قانون تشکیلات و آئین دادرسی دیوان عدالت اداری قرار رد دادخواست صادر و اعلام می‌گردد. رأی صادره قطعی است. 
. 
مستشاران شعبه دهم تجدیدنظر دیوان عدالت اداری
. 
دلاوری شریعت فر
. 
. 
<#>
. رأی شعبه بدوی دیوان عدالت اداری. با صرف‌نظر از اینکه بر خلاف ادعای طرف شکایت در بند ۳ دستور موقتی از ناحیه این شعبه صادر نشده است و مورد درخواست شاکی نیز نبوده مع‌الوصف و نظر به اینکه اولا: بر اساس بند ۴ ماده ۴ آئین نامه انضباطی شورایاران که عضویت شاکی از ۱۳۹۲ / ۴ / ۹ بعنوان دبیر شورایاری سلب شده اعتراض به رای نداشته و دفتر را تحویل دبیر جدید داده، ثانیا: عضویت در شورایاریها چه بصورت عضو و چه دبیری و … افتخاری و مترتب بر منافعی نیست تا سلب عضویت ریاست مستلزم پیامد و خسارت گردد، ثالثا: وفق مقررات، اعضاء هیئت‌رئیسه انجمن‌ها، دبیر، جانشین دبیر و منشی برای یکسال انتخاب می‌شوند و هر سال تمدید می‌گردد و نامبرده در ۱۳۹۱ / ۲ / ۴ بعنوان دبیر شورایاری انتخاب و زمان یکساله دبیری وی بپایان رسیده بوده است، رابعا: دلیل سلب عضویت علاوه بر نداشتن مدرک تحصیلی لازم عملکرد نامناسب نامبرده در طول مدت سمت دبیری بوده که بگفته طرف شکایت بجای پرداختن به وظایف ذاتی و موثر و اصلی دبیر شورایاری محله عمدتا در حال تنش با دیگر شورایاران محله بوده است. علیهذا شکایت [اعتراض به سلب مسئولیت دبیری شورایاری محلة … منطقه ۱۴ تهران] غیر وارد تشخیص حکم به رد آن صادر می‌گردد. رای صادره وفق ماده ۶۵ قانون تشکیلات و آئین دادرسی دیوان عدالت اداری ظرف ۲۰ روز پس از ابلاغ قابل تجدید نظر خواهی در شعب تجدید نظر دیوان است. 
. 
رئیس شعبه ۳۰ دیوان عدالت اداری - محمدی. رأی شعبه تجدیدنظر دیوان عدالت اداری. نظر به اینکه دلائل موجه و موثری که موجب نقض و بی اعتباری رأی شعبه بدوی را اثبات نماید در دادخواست تجدید نظر خواهی ارائه نشده است و از سوی دیگر دادنامه مورد شکایت با توجه به دلائل طرفین و بر اساس مقررات و موازین قانونی صادر شده است و تخلفی که موجب تضییع حقوق تجدید نظر خواه را فراهم نماید مشهود نیست، بنابراین تجدید نظر خواهی غیر موجه تشخیص و به استناد ماده ۷۱ قانون تشکیلات و آئین دادرسی دیوان رأی شعبه بدوی تائید و ابرام می‌گردد. رأی صادره قطعی است. 
. 
رئیس و مستشارشعبه ۷ تجدید نظر دیوان عدالت اداری
. 
جباری اکابری
. 
. 
<#>
. رأی شعبه بدوی دیوان عدالت اداری. نظر به اینکه شاکی به طور مستقیم با آموزش و پرورش همکاری نداشته است و حسب مدارک موجود در مدارس و مراکز غیر انتفاعی خدمت می‌کرده است و در نتیجه حقوق خود را از موسس دریافت می‌کرده است، بنابراین مشمول قوانین و مصوبات مربوط به تبدیل وضعیت استخدامی معلمان حق‌التدریس و مربیان پیش‌دبستانی از شرکتی به قراردادی نمی‌باشد. به همین جهت مستند به ماده‌ی ۱۰ قانون تشکیلات و ایین دادرسی دیوان عدالت اداری حکم به رد شکایت صادر و اعلام می‌گردد. رای صادره در بازه‌ی زمانی بیست روز پس از ابلاغ قابل تجدیدنظر در شعب محترم تجدیدنظر دیوان عدالت اداری می‌باشد. 
. 
رئیس شعبه ۵۰ دیوان عدالت اداری
. 
پیریائی. رأی شعبه تجدیدنظر دیوان عدالت اداری. شعبه محترم بدوی با استدلال اینکه بصورت شرکتی و به عنوان مربی پیش‌دبستانی اشتغال ندارد حکم به رد شکایت صادر نموده است. علیهذا مشارالیها مدارک مثبته دال بر اشتغال به صورت شرکتی در تاریخ تقدیم دادخواست ارائه نکرده است. نظر بر اینکه از سوی تجدیدنظر خواه ایرادی موثر بطوری که اساس رای معترض عنه را مخدوش نماید. ابراز نشده و در رسیدگی به پرونده و صدور رای اقدام مغایر موازین قانونی که موجبات فسخ رای بدوی را فراهم آورد مشهود نیست، لذا به استناد ماده فوق‌الذکر ضمن رد تجدیدنظر خواهی دادنامه شماره ۱۲۳۶ - ۱۳۹۳ / ۷ / ۲۸ تایید می‌گردد. رای صادره قطعی است. 
. 
رئیس و مستشار شعبه هشتم تجدیدنظر دیوان عدالت اداری
. 
موسوی آریافر
. 
. 
<#>
. رأی شعبه بدوی دیوان عدالت اداری. در خصوص شکایت مذکور [تبدیل وضعیت استخدامی از قراردادی به پیمانی] نظر به اینکه شاکی بر مبنای آئین نامه انتقال از کلانشهر تهران به اصفهان منتقل گردیده و وفق بند ۱۵ مصوبه شماره ۳۳۸۱۷ / ت ۴۶۲۳۶ مورخ ۱۳۹۰ / ۰۳ / ۱۸ نمایندگان و نیز رئیس‌جمهور در کارگروه انتقال کارکنان دولت از تهران نیروهای کارشناسی قرارداد معین به پیمانی تبدیل وضعیت خواهند یافت، علیهذا با این وصف شکایت شاکی را وارد تشخیص و به استناد مواد ۱۰ و ۵۸ و ۶۵ قانون تشکیلات و آئین دادرسی دیوان عدالت اداری مصوب ۱۳۹۲ حکم بر الزام مشتکی عنهما به تبدیل وضعیت استخدامی شاکی از قراردادی به پیمانی صادر و اعلام می‌دارد. رای صادره ظرف بیست روز از تاریخ ابلاغ قابل تجدیدنظر در شعب محترم تجدید نظر دیوان می‌باشد. 
. 
دارس شعبه دهم دیوان عدالت ادرای - دیزجی. رأی شعبه تجدیدنظر دیوان عدالت اداری. درخصوص تجدید نظرخواهی دانشگاه صنعتی اصفهان نسبت به دادنامه شماره ۱۴۷۸ - ۱۳۹۲ / ۰۷ / ۰۷ صادره از شعبه دهم بدوی دیوان عدالت اداری با عنایت به محتویات پرونده و ملاحظه رأی معترض عنه و مدرک تحصیلی تجدید نظر خوانده و با توجه به بند ۱۵ مصوبه مورخ ۱۳۹۰ / ۰۲ / ۱۸ و آئین نامه انتقال از کلانشهر تهران تبدیل وضع صرفا نسبت به کارکنان در سطح کارشناسی ایجاد می‌شود و تجدید نظرخوانده دارای مدرک دیپلم و در شغل نگهبانی مشغول است و با عنایت به مدرک تحصیلی و خدمت نامبرده نظر به اینکه تجدید نظر خوانده واجد شرایط تبدیل وضع استخدامی نمی‌باشد، لذا تجدید نظر خواهی را صحیح تشخیص و به استناد ماده ۷۱ قانون تشکیلات و آئین دادرسی دیوان عدالت اداری ضمن نقض رأی معترض عنه حکم به رد شکایت صادر و اعلام می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. با توجه به بررسی اوراق و محتویات پرونده و لایحه جوابیه اداره طرف شکایت [سازمان صنایع کوچک و شهرکهای صنعتی ایران] اولا ایراد مطروحه نسبت به صلاحیت دیوان از جهت شمول قانون کار بر موضوع معنونه بر اساس بند ۵ ماده واحده قانون تأسیس شرکت شهرکهای صنعتی ایران، شرکت شهرکهای صنعتی را تابع قانون کار دانسته، ولیکن از آنجائیکه نامه و تصمیم معترض عنه از سوی سازمان صنایع کوچک و شهرکهای صنعتی ایران صادر گردیده است مسموع نمی‌باشد. ثانیا نظر به اینکه بر اساس قوانین و مقررات استخدامی استعفاء با درخواست مستخدم آغاز می‌گردد، حال آنکه در نامه مورد اعتراض، که شاکی را مستفعی معرفی و قلمداد نموده است، اولا هیچگونه دلیلی بر وجود درخواست استعفاء از سوی شاکی ارائه نگردیده است، دوما بر اساس مضمون آن تلقی شاکی به عنوان مستعفی به جهت غیبت صورت پذیرفته که هیچگونه مبنای قانونی برای آن قابل تصور نمی‌باشد، زیرا در قوانین و مقررات موضوعه غیبت مستخدم دلیل و مدرکی دال بر استعفا نمی‌باشد، در نتیجه چون نامه معترض عنه فاقد مبنای قانونی است حکم به ابطال آن صادر می‌گردد و از طرفی چون رابطه استخدامی شاکی با آن سازمان مورد تأئید قرار گرفته و هیچگونه دلیل موجهی برای جلوگیری از ادامه اشتغال وی ارائه نگردیده است و مکاتبات صورت گرفته اداری (ضمیمه) حاکی از حضور و آمادگی شاکی از مورخه ۱۳۸۶ / ۸ / ۱ جهت شروع به کار می‌باشد، بنابراین حکم به اعاده به خدمت شاکی و پرداخت حقوق و مزایای مربوطه از زمان جلوگیری از اشتغال صادر و اعلام می‌گردد. و در خصوص حق‌الوکاله و هزینه‌های دادرسی به لحاظ اینکه موضوع خارج از حدود اختیارات و صلاحیت دیوان می‌باشد قرار رد صادر می‌گردد. رأی صادره ظرف ۲۰ روز پس از ابلاغ قابل اعتراض در شعب تجدیدنظر دیوان عدالت اداری می‌باشد. 
. 
رئیس شعبه ۴۱ دیوان عدالت اداری - مومنی. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدیدنظرخواهی با استناد به ماده ۷۱ قانون تشکیلات و آئین دادرسی دیوان عدالت اداری رای معترض به عینا تایید و استوار می‌گردد. رای صادره قطعی است. 
. 
مستشاران شعبه دهم تجدیدنظردیوان عدالت اداری
. 
خضرایی دلاوری
. 
. 
<#>
. رأی شعبه بدوی دیوان عدالت اداری. با بررسی مندرجات اوراق پرونده و مراتب مذکور درگردش کار و با ملاحظه مستندات طرفین شکایت، با توجه باینکه در ماده ۳ و ۴ آئین نامه اعطای تسهیلات به کارکنان دستگاه‌های اجرائی متقاضی انتقال از شهر تهران موضوع مصوبه شماره ۲۶۲۷۴۷ / ۴۴۱۸۶ مورخ ۱۳۸۸ / ۱۲ / ۲۷ هیات وزیران برای کارمندان منتقل‌شده از کلان‌شهر تهران پرداخت هزینه انتقال و هزینه جابجایی و سفر پیش‌بینی‌شده و در ماده ۱۸ همان آئین نامه کارکنان قراردادی را نیز مشمول این تسهیلات قرارداده است و با عنایت به اینکه شاکی از کلان‌شهر تهران به استان مازندران انتقال‌یافته است، شکایت موجه تشخیص و حکم بر الزام طرف شکایت به پرداخت تسهیلات موضوع مواد ۳ و ۴ آئین نامه مذکور در حق شاکی صادر و اعلام می‌شود. رای صادره ظرف ۲۰ روز از تاریخ ابلاغ قابل تجدیدنظرخواهی در شعب تجدید نظر دیوان عدالت اداری می‌باشد. 
. 
رئیس شعبه ۴ دیوان عدالت اداری - کریمی. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل ونتیجتا نقض رای معترض عنه شود و از آنجاییکه دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد درخواست تجدید نظر خواهی مستندا ماده ۷۱ قانون تشکیلات و آیین دادرسی دیوان عدالت اداری مصوب ۱۳۹۲ رای معترض عنه عینا تایید و استوار می‌گردد. رای صادره قطعی است. 
. 
مستشاران شعبه دهم تجدیدنظر دیوان عدالت اداری
. 
شریعت فرد دلاوری
. 
. 
<#>
. رأی شعبه بدوی دیوان عدالت اداری. با عنایت به محتویات پرونده نظر به اینکه باستناد بند ب ماده ۷ قانون بیمه بیکاری میزان مقرری روزانه بیمه‌شده معادل ۵۵ درصد متوسط مزد یا حقوق و یا کارمزد روزانه بیمه‌شده که در هر صورت مجموع دریافتی مقرری نباید از حداقل دستمزد کمتر و از ۸۰ درصد متوسط مزد یا حقوق وی بیشتر باشد. اداره طرف شکایت نیز باستناد مذکور اقدام نموده. لذا تصمیمات اداره طرف شکایت مطابق موازین قانونی تشکیل و حکم به رد شکایت صادر و اعلام می‌گردد. رأی صادره ظرف مدت بیست روز پس از ابلاغ قابل تجدید نظر در شعب تجدید نظر دیوان می‌باشد. 
. 
رئیس شعبه ۱۱ دیوان عدالت اداری - عزیزی. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی از جمله مواد ۷ و بعد قانون بیمه بیکاری صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. نظر بر اینکه ماده ۱۵۰ قانون برنامه چهارم توسعه ….. مصوب ۱۳۸۳ و ماده ۱۲۵ قانون مدیریت خدمات کشوری مصوب ۱۳۸۶ و بند ۲۴ قانون بودجه کل کشور در سال ۱۳۸۷ دولت را موظف به افزایش حقوق به میزان نرخ تورم نموده و مصوبات هیأت وزیران در رابطه با افزایش ضریب حقوق کارکنان دولت در سالهای ۱۳۸۶ و ۱۳۸۷ که پائین‌تر از نرخ تورم بوده به موجب دادنامه‌های شماره ۱۵۰۷ تا ۱۵۵۱ - ۱۳۸۶ / ۱۲ / ۲۶ و ۳۷۷ - ۳۸۸ - ۱۳۸۸ / ۵ / ۴ و ۶۶۷ - ۱۳۹۱ / ۹ / ۲۷ هیأت عمومی این دیوان ابطال گردیده از طرفی تعلل مسئولین ذیربط در عدم تدوین و تصویب آئین نامه‌ها یا تاخیر در آن مسقط حق مکتسبه قانونی مستخدمین و نافی حقوق آنان نمی‌باشد و از طرفی بر اساس دادنامه‌های دیگر هیأت عمومی که در مقام رفع تعارض از آرای شعب دیوان صادر گردیده آرا بر ورود شکایت تائید شده است، شکایت شاکی نسبت به سالهای ۱۳۸۶ و ۱۳۸۷ وارد تشخیص و حکم بر الزام طرف‌های شکایت ردیف دوم و سوم به افزایش حقوق شاکی در سالهای یاد شده حداقل به میزان نرخ تورم شاخص اعلامی بانک مرکزی جمهوری اسلامی صادر و اعلام می‌شود. ولی نسبت به خواسته شاکی مبنی بر افزایش حقوق به میزان نرخ تورم در سال ۱۳۸۸ به بعد از آن با عنایت بر اینکه مصوبات هیأت وزیران در آن سال‌ها در رابطه با افزایش سالانه ضریب حقوقی ابطال نگردیده و از طرفی بموجب قوانین بودجه کل کشور در سالهای یاد شده هیأت دولت مجاز به افزایش حقوق در حد اعتبارات مصوب بوده و بیشتر از آن تجویز نگردیده است. به عبارت دیگر قوانین قبلی مربوط به افزایش حقوق در حد اعتبارات مصوب بوده و بیشتر از آن تجویز نگردیده است و به عبارت دیگر قوانین قبلی مربوط به افزایش حقوق بطور ضمنی منسوخ‌شده است. شکایت در این قسمت غیر وارد تشخیص و حکم به رد آن صادر و اعلام می‌شود. و در نتیجه نسبت به طرف شکایت ردیف اول نظر به اینکه شاکیان بازنشسته می‌باشند و پرداخت حقوق آنان به عهده سازمان بازنشستگی است، به استناد بند پ ماده ۵۳ قانون تشکیلات و آئین دادرسی دیوان عدالت اداری به علت عدم توجه دعوی قرار رد شکایت صادر و اعلام می‌شود. رای صادره به استناد ماده ۶۵ قانون تشکیلات و آئین دادرسی دیوان عدالت اداری ظرف بیست روز از تاریخ ابلاغ قابل تجدیدنظر خواهی در شعب محترم تجدیدنظر دیوات عدالت اداری می‌باشد. 
. 
رئیس شعبه چهارم دیوان عدالت اداری - کریمی. رأی شعبه تجدیدنظر دیوان عدالت اداری. با ملاحظه اینکه دادنامه شماره ۱۸۱۳ - ۱۳۹۴ / ۷ / ۲۲ در تاریخ ۱۳۹۴ / ۸ / ۲۸ ابلاغ و دادخواست تجدیدنظرخواهی در تاریخ ۱۳۹۴ / ۹ / ۲۸ خارج از مهلت بیست روزه قانونی تسلیم گردیده است، لذا به استناد مادتین ۶۵ و ۶۸ قانون تشکیلات و آئین دادرسی دیوان عدالت اداری مصوب ۱۳۹۲ قرار رد دادخواست تجدیدنظرخواهی صادر و اعلام می‌گردد. رای صادره قطعی است. 
. 
رئیس و مستشار شعبه ۸ تجدید نظر دیوان عدالت اداری
. 
موسوی آریافر
. 
. 
<#>
. رأی شعبه بدوی دیوان عدالت اداری. با عنایت به ماهیت خواسته‌ی مورد ادعا [محکومیت خواندگان (ادارة ورزش و جوانان شهرستان ملکان و ادارة کل ورزش و جوانان استان آذربایجان شرقی) به تبدیل وضعیت از حالت قرارداد خرید خدمت به استخدام پیمانی]، امکان الزام یک‌جانبه‌ی طرف شکایت فراهم نیست. به عبارتی مکلف کردن آن به تنهایی منتج به نتیجه‌ی موردنظر نمی‌گردد. از طرفی اتخاذ تصمیم در مورد آن ممکن است دارای آثار حقوقی اداری و مالی برای معاونت توسعه و مدیریت و سرمایه انسانی ریاست جمهوری باشد. به همین علت امکان رسیدگی در شرایط موصوف نمی‌باشد و دعوی قابلیت استماع را ندارد. بنابراین شعبه با در نظر گرفتن مفاد آرا هیات عمومی دیوان عدالت اداری به شماره‌های ۶۷۵ - ۱۳۷۶ / ۸ / ۸ و ۶۳۶ - ۱۳۸۷ / ۹ / ۲۴ و به استناد ماده دهم قانون تشکیلات و آئین دادرسی دیوان عدالت اداری قرار رد شکایت را صادر و اعلام می‌نماید. رای صادره وفق ماده‌ی ۶۵ همان قانون در بازه‌ی زمانی بیست روز از تاریخ ابلاغ قابل تجدیدنظر خواهی در شعب تجدیدنظر دیوان عدالت اداری است. 
. 
رئیس شعبه ۵۰ دیوان عدالت اداری - پیریایی. رأی شعبه تجدیدنظر دیوان عدالت اداری. نظر به اینکه تجدیدنظرخواه بر اساس دلایل و مدارک و مستندات ارائه‌شده از تاریخ …. به صورت قرارداد خرید خدمت در اداره متبوع اشتغال به کار داشته و با عنایت به اینکه مطابق تصویب‌نامه شماره ۲۵۹۱ ت ه ۱۷۲۹۶ مورخ ۱۳۷۸ / ۳ / ۱ هیات وزیران دستگاه‌های دولتی که با اجازه حاصله از تصویب‌نامه شماره ۱۷۵۹۸ مورخ ۱۳۶۲ / ۳ / ۲۳ و با رعایت ضوابط، از کارکنان خرید خدمت استفاده می‌کند و به خدمت آنان نیاز دارند مکلف گردیده‌اند ظرف ۶ ماه نسبت به تبدیل وضعیت آنان از خرید خدمت به پیمانی اقدام نمایند و با توجه به اینکه با وصف حاکمیت مفاد مصوبه مذکور نسبت به تبدیل وضعیت تجدیدنظرخواه به رغم حصول شرایط قانونی جهت تبدیل وضعیت به پیمانی اقدام نشده است، لذا بنا به جهات فوق و با استناد به رای وحدت رویه شماره ۵۵۵ مورخ ۱۳۸۷ / ۸ / ۱۹ هیات عمومی دیوان عدالت اداری اعتراض تجدیدنظرخواه مقرون به صحت تشخیص و ضمن نقض رای معترض عنه با استناد به ماده ۷۱ قانون تشکیلات و آئین دادرسی دیوان عدالت اداری حکم به ورود شکایت و الزام تجدیدنظرخوانده از قراردادی به پیمانی صادر و اعلام می‌گردد. رای صادره قطعی است. 
. 
مستشاران شعبه ۱۳ تجدیدنظر دیوان عدالت اداری
. 
فرحپور - دلاوری
. 
. 
<#>
. رأی شعبه بدوی دیوان عدالت اداری. نظر به اینکه شاکی محترم نمی‌تواند خواسته‌اش را قبل آنکه در مرجع محترم یاد شده که در بالا به آن اشاره شد [هیأتهای تشخیص و حل اختلاف اداره کار و امور اجتماعی] مطرح نموده باشد مستقیما در این مرجع شکایت نماید، بنابراین در موقعیت فعلی شکایت وی قابلیت استماع نداشته، مستندا به بند ۲ ماده ۱۰ قانون تشکیلات و آئین دادرسی دیوان عدالت اداری قرار عدم استماع صادر و اعلام می‌گردد. رأی صادره ظرف مهلت بیست روز قابل اعتراض در محاکم تجدید نظر دیوان عدالت اداری می‌باشد. 
. 
رئیس شعبه ۲۳ دیوان عدالت اداری - برقعی. رأی شعبه تجدیدنظر دیوان عدالت اداری. نظر به اینکه طبق ماده ۱۵۷ قانون کار صرفا اختلافات ناشی از قانون کار بین کارگر و کارفرما حادث می‌گردد و قابل رسیدگی در هیأت‌های تشخیص و حل اختلاف می‌باشد و چون شاکی (تجدید نظرخواه) از کارکنان مشمول قرارداد کار معین در اداره طرف شکایت بوده و طبق ماده ۱۸۸ قانون کار از شمول قانون کار خارج می‌باشد، بنابراین دلیل قانونی مبنی بر رسیدگی در هیأت‌های حل اختلاف و تشخیص اداره کار محرز نیست و موضوع طبق ماده ۱۰ قانون تشکیلات و آئین دادرسی دیوان عدالت اداری قابل اعتراض و رسیدگی در دیوان عدالت اداری است. علی‌هذا با استناد به ماده ۷۲ قانون یاد شده و نقض رأی معترض عنه پرونده جهت رسیدگی ماهوی به شعبه مرجوع الیه بدوی اعاده می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
اکابری مولابیگی
. 
. 
<#>
. رأی شعبه بدوی دیوان عدالت اداری. باتوجه به تبصره ۲ ماده ۵۰ قانون مبارزه با قاچاق کالا و ارز مصوب ۱۳۹۲ / ۱۰ / ۰۳ که صریحا اعلام کرده است آرا صادره از شعب تعزیرات حکومتی در مورد پرونده‌های قاچاق کالا و ارز قابل اعتراض در دیوان عدالت اداری نیستند و نظر به اینکه در مانحن فیه رای معترض به مربوط به پرونده قاچاق کالا می‌باشد، لذا شکایت شاکی قابلیت استماع در دیوان را ندارد. بنا به مراتب قرار رد شکایت صادر و اعلام می‌گردد. رای صادره ظرف ۲۰ روز از تاریخ ابلاغ قابل اعتراض در شعب تجدید نظر دیوان است. 
. 
رئیس شعبه ۱۳ دیوان عدالت اداری - رشیدی. رأی شعبه تجدیدنظر دیوان عدالت اداری. در خصوص تجدید نظرخواهی شرکت... با مدیریت عاملی آقای ح. و. د و وکالت آقای ع. ب. ب. نسبت به دادنامه شماره ۲۸۸۶ - ۱۳۹۴ / ۹ / ۱ صادره از شعبه سیزدهم بدوی دیوان عدالت اداری با عنایت به محتویات پرونده با رعایت بند ۲ ماده ۵۰ مبارزه با قاچاق کالا و ارز مصوب ۱۳۹۲ / ۱۰ / ۰۳ که رسیدگی به موضوع قاچاق کالا و ارز را در صلاحیت دیوان عدالت اداری نداشته است، تجدید نظرخواهی را غیر موجه تشخیص و به استناد ماده ۷۲ قانون تشکیلات و آئین دادرسی دیوان عدالت اداری ضمن رد تجدید نظرخواهی رأی معترض عنه را عینا تأیید می‌نماید. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. محتویات پرونده نظر به اینکه شاکی مقررات مندرج در ماده ۷ آئین نامه اجرایی قانون بیمه بیکاری در خصوص رعایت فرجه قانونی ۳۰ روز پس از بیکاری در مراجعه به اداره کار محل را رعایت ننموده است و متعاقبا اظهار نظری پیرامون شرایط برخورداری وی از مقرری بیمه بیکاری به عمل نیامده و لحاظ اینکه برقراری بیمه بیکاری مستلزم اظهار نظر اداره کار و امور اجتماعی مبنی بر احراز اخراج غیرقانونی و غیرموجه شاکی از ناحیه کارفرماست. علیهذا بنا به مراتب موصوف، شکایت مطروحه غیر وارد تشخیص، حکم به رد آن صادر و اعلام می‌گردد. رای صادره ظرف مدت ۲۰ روز پس از ابلاغ قابل تجدید نظرخواهی در شعب تجدید نظر دیوان می‌باشد. 
. 
دادرس شعبه ۱۱ دیوان عدالت اداری- رادنیا. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی از جمله ماده ۷ از قانون بیمه بیکاری صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
مستشاران شعبه ۱۲ تجدید نظر دیوان عدالت اداری
. 
دلاوری کرمی
. 
. 
<#>
. رأی شعبه بدوی دیوان عدالت اداری. نظر به اینکه حکم مقرر در تبصره ۶ ماده ۹ قانون زمین شهری مصوب ۱۳۶۶ صراحت در تملک اراضی مورد نیاز دولت و شهرداری‌ها از طریق تنظیم سند انتقال توسط وزارت مسکن و شهرسازی به قائم مقامی مالک مستنکف با رعایت ضوابط مقرر در قانون دارد و مفاد سند شماره … مفادا حاکی از تنظیم سند بوسیله مشتکی عنه [اداره کل تربیت بدنی استان اصفهان] نسبت به پلاک ثبتی مور نظر دارد، لهذا باتوجه به عدم رعایت مقررات قانونی در اجرای آراء شماره ۴۶۷ – ۱۳۸۱ / ۱۲ / ۲۵ و ۳۸۷ – ۱۳۸۹ / ۹ / ۲۲ و ۱۴۱ – ۱۳۷۰ / ۱۱ / ۱ هیئت عمومی دیوان عدالت اداری و مواد ۱۱ و ۶۳ قانون تشکیلات و ائین دادرسی دیوان عدالت اداری حکم به ابطال اقدامات تملکی صورت گرفته نسبت به پلاک ثبتی موضوع خواسته و نسبت به سهم شکات صادر می‌شود. این رأی ظرف مدت بیست روز پس از ابلاغ قابل اعتراض در شعب تجدیدنظر دیوان عدالت اداری می‌باشد. 
. 
رئیس شعبه ۷ دیوان عدالت اداری - بشارتی فر. رأی شعبه تجدیدنظر دیوان عدالت اداری. نظر به اینکه اقدامات تملکی طی تشریفات قانونی و براساس تبصره ۶ ماده ۹ قانون زمین شهری صورت گرفته و از ناحیه شکات دلیل و مستند قابل قبولی که نقض قوانین و تخلف از مقررات را محرز نماید ارائه نشده و آرا مورد استنادی و مندرج در دادنامه مورد اعتراض هیات عمومی دیوان عدالت اداری بعد از انتشار قابلیت اجرایی پیدا می‌کند، مگر اینکه در رای هیات این امر به زمان تصویب تسری داده شود. علیهذا و مستندا به ماده ۷۱ قانون تشکیلات و آئین دادرسی دیوان عدالت اداری ضمن نقض دادنامه تجدیدنظرخواسته شعبه بدوی دیوان حکم به رد شکایت صادر و اعلام می‌گردد. رای صادره طبق ماده ۳ قانون مذکور قطعی است. 
. 
رییس و مستشار شعبه هفتم تجدید نظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. با عنایت به اینکه شاکیان پرونده برخلاف مفاد پروانه ساختمانی مبادرت به تخلف ساختمانی نموده‌اند و توجها به اینکه در تعیین جریمه نسبت به شاکی رعایت مساعدت و ارفاق شده بطوری که در تعیین جریمه از ضریب ۲ استفاده‌شده است و با التفات به اینکه تعیین جریمه براساس سال وقوع تخلف بوده و شاکیان دلیل و مدرکی که خلاف آنرا ثابت کند ارائه نکرده‌اند و اینکه تعیین میزان ضرائب از اختیارات قانونی کمیسیون بوده، بنابراین حکم به رد شکایت مطروحه صادر و اعلام می‌گردد. رأی صادره ظرف مهلت بیست روز از تاریخ ابلاغ قابل تجدیدنظر خواهی می‌باشد. 
. 
رئیس شعبه ۲۸ دیوان عدالت اداری - فرحپور. رأی شعبه تجدیدنظر دیوان عدالت اداری. با بررسی اوراق و محتویات پرونده نظر به اینکه هر چند کمیسیون‌های ماده صد مکلف به تعیین جریمه ساختمانی در صورت صدور حکم به جریمه به تاریخ وقوع تخلف می‌باشند، لکن به موجب محتویات پرونده تاریخ گزارش تخلف شاکی سال ۱۳۹۰ بوده و شهرداری نیز در مفاد لایحه دفاعیه ثبت به شماره … دفتر شعبه ۲۸ بدوی دیوان عدالت اداری اعلام داشته است که صدور جریمه براساس تاریخ وقوع تخلف و برابر مقررات قانونی است و شاکی نیز دلیل و مدرکی که بیانگر عدم رعایت تاریخ وقوع تخلف در محاسبه و تعیین جریمه باشد ارائه و ابراز ننموده است. با این وصف دادنامه تجدیدنظرخواسته اصداری در رد شکایت شاکی و تایید رای معترض عنه کمیسیون ماده صد قانون شهرداری‌ها منطبق با موازین قانونی بوده است و از ناحیه تجدیدنظرخواه دلیل و مدرکی که بیانگر نقض آن باشد ارائه و ابراز نگردیده است. علیهذا با رد تقاضای تجدیدنظرخواهی تجدیدنظرخواه دادنامه تجدیدنظرخواسته عینا تایید و استوار می‌گردد. رای صادره قطعی است. 
. 
رئیس و مستشار شعبه سوم تجدیدنظر دیوان عدالت اداری
. 
مهری - پیرزاده
. 
. 
<#>
. رأی شعبه بدوی دیوان عدالت اداری. در خصوص شکایت مذکور [افزایش حقوق در سالهای ۱۳۹۲ - ۱۳۸۶ متناسب با نرخ تورم اعلامی از سوی بانک مرکزی] نظر به اینکه بر اساس ماده ۱۵۰ قانون برنامه چهارم توسعه و ماده ۱۲۵ قانون مدیریت خدمات کشوری مصوب ۱۳۸۶ و بند ۲۴ قانون بودجه سال ۱۳۸۷ دولت موظف شده شاغلین و بازنشستگان را به میزان تورم افزایش دهد و به موجب دادنامه‌های مختلف مصوبات هیأت وزیران در خصوص افزایش ضریب سالانه حقوق کلیه کارکنان و بازنشستگان در سالهای ۱۳۸۶ و ۱۳۸۷ که کمتر از نرخ تورم بوده است ابطال‌شده است و نظر به اینکه وفق دادنامه‌های شماره ۲۰۶ - ۱۳۸۸ / ۳ / ۳ و ۶۶۷ - ۱۳۸۸ / ۹ / ۶ هیأت عمومی دیوان عدالت اداری، دولت به افزایش حقوق هر سال حداقل به میزان نرخ تورم مکلف گردیده است، علیهذا با این اوصاف شکایت شاکی را وارد تشخیص و مستندا به موازین اشعاری و مواد ۱۲۵ و ۱۲۷ قانون مدیریت خدمات کشوری و مواد ۱۰ و ۵۸ و ۶۵ قانون تشکیلات و آئین دادرسی دیوان عدالت اداری مصوب ۱۳۹۲ حکم به الزام مشتکی عنها به افزایش حقوق بازنشستگی شاکی در سال ۱۳۸۶ لغایت ۱۳۹۲ بر اساس شاخص نرخ تورم اعلامی از سوی بانک مرکزی و پرداخت ما به التفاوت حاصله صادر و اعلام می‌دارد. رای صادره ظرف بیست روز از تاریخ ابلاغ قابل تجدیدنظر در شعب محترم تجدیدنظر دیوان می‌باشد. 
. 
رئیس شعبه دهم دیوان عدالت اداری - دیزجی. رأی شعبه تجدیدنظر دیوان عدالت اداری. از آن جاییکه با وجود ابلاغ اخطاریه رفع نقض به تجدیدنظرخواه، نامبرده نسبت به تکمیل پرونده در مهلت مقرر قانونی اقدام ننموده، لذا باستناد ماده ۶۸ ناظر به ماده ۲۸ از قانون تشکیلات و آئین دادرسی دیوان عدالت اداری مصوب ۱۳۹۲ قرار رد دادخواست صادر و اعلام می‌گردد. این قرار ظرف ۱۰ روز پس از تاریخ ابلاغ قابل اعتراض در شعبه می‌باشد. 
. 
مدیر دفتر شعبه دهم تجدیدنظر دیوان عدالت اداری - موسوی
. 
. 
<#>
. رأی شعبه بدوی دیوان عدالت اداری. شاکی برای مفاد پرونده از مورخه ۱۳۶۱ / ۰۴ / ۳۰ لغایت ۱۳۶۹ / ۰۵ / ۳۱ در اسارت نیروهای بعثی بوده و حسب مفاد دادخواست تقدیمی طلب مرخصی رزمی، عملیاتی و استحقاقی خود را در دوران اسارت خواستار شده، لذا نظربه اینکه حسب صراحت ماده ۱۳ قانونی حمایت از آزادگان مصوب ۱۳۶۸ / ۰۹ / ۱۳ مدت اسارت برای عموم آزادگان اعم از شاغل و غیر شاغل به عنوان دو سال سابقه خدمت محسوب و از هر لحاظ مورد محاسبه قرار خواهد گرفت و قانون تفسیر ماده مزبور در مورخه ۱۳۸۹ / ۱۲ / ۰۴ مجلس شورای اسلامی نیز موید این مطلب می‌باشد، مضافا اینکه ماده ۵۷ قانون جامع خدمات‌رسانی ایثارگران مصوب ۱۳۹۱ / ۱۰ / ۰۲ مجمع تشخیص مصلحت نظام نیز بر این موضوع شاکیه دارد، لذا با توجه به مراتب مزبور شکایت شاکی [به طرفیت سپاه پاسداران] را وارد تشخیص و حکم به ورود آن براساس خواسته قید شده صادر و اعلام می‌دارد. این رای قطعی است. 
. 
رئیس و مستشار شعبه ۶ دیوان عدالت اداری
. 
متین بشارتی فر. رأی شعبه تجدیدنظر دیوان عدالت اداری. نظر به اینکه شاکی از کارکنان آموزش و پرورش بوده که از حالت اشتغال استفاده می‌کرده است و با توجه به اینکه طبق ماده ۱۳ قانون حمایت از آزادگان و استفساریه آن پرداخت حقوق و مزایای مربوط به ایام اسارت، آزادگان معزز شاغل بر عهده دستگاه اجرائی متبوع است، لذا شکایت متوجه سپاه پاسداران نبوده و با استناد به مواد ۷۵ و ۵۳ قانون تشکیلات و آئین دادرسی دیوان عدالت اداری و ماده ۱۶ قانون دیوان عدالت اداری سال ۱۳۸۵ رأی مذکور خلاف قانون تشخیص و با پذیرش اعلام اشتباه یک نفر از دو قاضی صادر کننده رأی، نقض رأی مذکور قرار رد شکایت صادر و اعلام می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. باعنایت به اینکه طبق نص صریح مصوبه شماره ۱۲۴۳۲۰ / ت ۴۷۰۲۲ ه مورخ ۱۳۹۰ / ۶ / ۲۱ هیأت وزیران فوق‌العاده مورد نظر شاکی فقط شامل مشاغل ذیحسابی، حسابرسی و حسابداری در وزارت امور اقتصادی و دارایی بوده و معاونت توسعه مدیریت و سرمایه انسانی رئیس‌جمهور طی نامه شماره ۲۷۳۶۲ / ۹۰ / ۲۲۲ مورخ ۱۳۹۰ / ۱۰ / ۲۷ خطاب به وزارت دارائی اعلام کرده است این فوق‌العاده قابل پرداخت به واحدهای تابعه نمی‌باشد و با التفات به اینکه اگر هیأت وزیران نظر به شمول آن نسبت به سایر سازمانهای وابسته به وزارت مذکور داشتند از این عبارت سایر سازمانهای وابسته استفاده می‌کردند. بنابراین حکم به رد شکایت مطروحه صادر و اعلام می‌گردد. رأی صادره ظرف مهلت بیست روز از تاریخ ابلاغ قابل تجدیدنظرخواهی می‌باشد. 
. 
رئیس شعبه ۲۸ دیوان عدالت اداری - فرحپور. رأی شعبه تجدیدنظر دیوان عدالت اداری. با توجه به اینکه تجدید نظر خواه به موجب لایحه جدیدی که به شماره ۱۱۸۹ مورخه ۱۳۹۳ / ۸ / ۳ ثبت دفتر گردیده، دادخواست تجدیدنظر خود را مسترد نموده است، فلذا به استناد ماده ۴۵ قانون تشکلات و آئین دادرسی دیوان عدالت اداری مصوب ۱۳۹۲ با رعایت ماده ۷۸ همان قانون، قرار ابطال دادخواست صادر و اعلام می‌گردد. این رای قطعی است. 
. 
مستشاران شعبه دهم تجدیدنظر دیوان عدالت اداری
. 
شریعت فر دلاوری
. 
. 
<#>
. رأی شعبه بدوی دیوان عدالت اداری. نظر به اینکه شاکی با توجه به ماده ۱۰ قانون نوسازی صنایع بازنشسته شده و بازنشستگی بر اساس ماده ۱۰ قانون نوسازی مستلزم پرداخت ۵۰ ٪ حق بیمه سنوات ارفاقی از ناحیه کارفرما بوده و کارفرما به تکلیف قانونی خود عمل نموده و خواسته شاکی مبنی بر استفاده از مزایای سخت و زیان‌آور که مستلزم پرداخت ۴ ٪ حق بیمه از ناحیه کارفرما نیز می‌باشد و پرداخت دو بار حق بیمه از ناحیه کارفرما و استفاده شاکی از دو مزایا همزمان جواز قانونی نداشته، لذا شکایت غیر وارد تشخیص و مستندا به مواد ۱۰ و ۶۵ قانون تشکیلات و آئین دادرسی دیوان عدالت اداری مصوب ۱۳۹۲ حکم بر رد شکایت صادر می‌شود. رأی صادره ظرف بیست روز پس از ابلاغ قابل تجدید نظرخواهی در شعب تجدید نظر دیوان می‌باشد. 
. 
رئیس شعبه ۲۹ دیوان عدالت اداری - بهرامی. رأی شعبه تجدیدنظر دیوان عدالت اداری. با عنایت به مجموع اوراق پرونده‌های بدوی و تجدید نظر و مستندات ابرازی نظر به اینکه تجدید نظرخواه به هنگام بازنشستگی از ۵ سال سنوات ارفاقی آنهم با پرداخت حق بیمه توسط کارفرما بازنشسته شده و استفاده مجدد از مزایای سخت و زیان‌آور و محاسبه هرسال از سوابق نامبرده به میزان یک سال و نیم آن هم به پرداخت ۴ درصد حق بیمه توسط کارفرما فاقد محمل قانونی می‌باشد. (چنانچه تجدید نظرخواه خواستار استفاده از مزایای اشتغال به مشاغل سخت می‌باشد می‌بایست … بازنشستگی با استفاده از سنوات ارفاقی را کان لم یکن نماید) بنابراین با استناد به ماده ۷۱ قانون تشکیلات و آئین دادرسی دیوان، ضمن رد تجدید نظرخواهی، دادنامه تجدید نظرخواسته تایید و استوار می‌گردد. رای اصداری قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. در خصوص شکایت مذکور نظر به اینکه مالکین درخواست تفکیک پلاکهای ثبتی مبحوث عنه را به اداره ثبت اسناد و املاک تسلیم و بر همین مبنا و پس از استعلام از شهرداری نسبت به تفکیک اراضی اقدام شده است و توجها به اینکه وفق ماده ۱۰۱ قانون شهرداری بابت معابر و شوارع عمومی که در اثر تفکیک اراضی احداث می‌شود وجهی پرداخت نمی‌گردد، لذا با این وصف شکایت شاکی [احراز وقوع تخلف شهرداری] را غیر وارد تشخیص و به استناد مواد ۵۸ و ۶۵ قانون تشکیلات و آئین دادرسی دیوان عدالت اداری حکم به رد شکایت را صادر و اعلام می‌دارد. رأی صادره ظرف بیست روز از تاریخ ابلاغ قابل تجدیدنظر در شعب محترم تجدیدنظر دیوان می‌باشد. 
. 
رئیس شعبه دهم دیوان عدالت اداری - دیزجی. رأی شعبه تجدیدنظر دیوان عدالت اداری. باتوجه به اینکه راه عبوری قطعات توسط مالک ایجاد شده است و طبق ماده ۱۰۱ برای کوچه و خیابان وجهی پرداخت نمی‌شود، نظر به اینکه از ناحیه تجدیدنظرخواه دلیل موجه و موثری که موجب بی اعتباری و نقض رای شعبه بدوی را فراهم نماید ارائه نشده و دادنامه تجدیدنظرخواسته با توجه به دلایل و مدارک طرفین بر اساس مقررات و موازین قانونی صادر شده و تخلفی که موجب تضییع حقوق تجدیدنظر خود را سبب گردد مشهود و ملحوظ نیست، علیهذا با رد تجدیدنظرخواهی تجدیدنظر خواه مستندا به ماده ۷۱ قانون تشکیلات و آئین دادرسی دیوان عدالت اداری دادنامه مورد اعتراض شعبه بدوی را تایید و ابرام می‌نماید. رأی صادره طبق ماده ۳ قانون مذکور قطعی است. 
. 
رئیس و مستشار شعبه هفتم تجدیدنظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. در خصوص شکایت مذکور [ابطال انتخابات ریاست فدراسیون تیراندازی] با عنایت به محتویات پرونده و نظر به اینکه مطابق ماده ۵ از قانون مدیریت خدمات کشوری نهادهای عمومی غیر دولتی از دستگاه‌های اجرائی محسوب گردیده و مطابق ماده ۳ از قانون مرقوم نهادهای عمومی غیر دولتی از بودجه دولتی استفاده می‌نمایند و فدراسیون‌های ورزشی طبق ماده ۱۱ قانون فهرست نهادهای عمومی غیر دولتی از جزء نهادهای عمومی غیر دولتی می‌باشد. از طرفی با استناد به تبصره چهار ماده واحده قانون ممنوعیت تصدی بیش از یک شغل نمایندگان مجلس نیز اجازه تصدی شغل دیگری از جمله در موسساتی که تمام یا قسمتی از سرمایه آن متعلق به دولت باشد را ندارند و ایضا ماده ۱۱ از قانون نظارت مجلس بر رفتار نمایندگان مصوب ۱۳۹۱ / ۰۱ / ۱۵ نمایندگان مجلس را مشمول ممنوعیت تصدی بیش از یک شغل تلقی کرده و نهایتا نظر به اینکه آقای... که در انتخابات اخیر (مورخه ۱۳۹۳ / ۰۸ / ۲۶) ریاست فدراسیون تیراندازی شرکت و به عنوان رئیس فدراسیون انتخاب گردیده، با عنایت به مستندات و استدلالات مذکور حق شرکت و تصدی سمت مذکور را نداشته و انتخابات معموله در خصوص وی و کاندیداتوری نامبرده با وجود داشتن سمت نمایندگی مجلس شورای اسلامی فاقد مبنای قانونی بوده، علیهذا شکایت مطروحه وارد بوده و مستندا به مراتب اشعاری و ماده ۱۰ از ق دیوان حکم به ورود شکایت و ابطال انتخابات ریاست فدراسیون تیراندازی درمورخه ۱۳۹۳ / ۰۸ / ۲۶ صادر و اعلام می‌شود، رأی صادره ظرف ۲۰ روز پس از ابلاغ قابل تجدید نظرخواهی در شعب تجدید نظر دیوان است. 
. 
رئیس شعبه اول دیوان عدالت اداری - امجدی. رأی شعبه تجدیدنظر دیوان عدالت اداری. با عنایت به اینکه اولا وزارت ورزش و جوانان، تجدید نظرخواهی خود را در خارج از مهلت مقرره قانونی مذکور در ماده ۶۵ قانون تشکیلات و آئین دادرسی دیوان عدالت اداری مطرح نموده است، زیرا تاریخ ابلاغ رأی ۱۳۹۴ / ۰۶ / ۱۴ و در تاریخ ۱۳۹۴ / ۰۷ / ۱۵ مبادرت به تجدید نظرخواهی کرده است که به دلیل طرح تجدید نظرخواهی در خارج از مهلت مقرره قانونی قرار رد تجدید نظرخواهی در این قسمت صادر و اعلام می‌گردد، ثانیا درخصوص تجدید نظرخواهی فدارسیون تیراندازی صرف‌نظر از اینکه طبق ماده ۱۱ قانون نظارت بر رفتار نمایندگان نمایندگی شغل محسوب گردیده است. با عنایت به اینکه فدراسیون تیراندازی طبق ماده واحده قانون فهرست نهادها و موسسات عمومی دولتی کلیه فدراسیون‌های ورزشی را موسسه عمومی غیر دولتی احصاء کرده از مصادیق موسسات عمومی غیر دولتی تلقی می‌گردد و طبق ماده ۱۰ قانون تشکیلات و آئین دادرسی دیوان عدالت اداری صرفا شکایت از واحدهای دولتی و نهادهای انقلابی و شهرداریها و سازمان تأمین اجتماعی از موسسات عمومی غیر دولتی قابل استماع در دیوان عدالت اداری است و چون فدراسیون تیراندازی از موسسات عمومی غیر دولتی است که به صلاحیت دیوان عدالت اداری نسبت به رسیدگی از شکایت از موسسه مذکور تصریح نشده است و مقنن در مقام بیان صرفا صلاحیت دیوان عدالت اداری رسیدگی به شکایت از سازمان تأمین اجتماعی و شهرداری را پذیرفته و تصریح نموده و نسبت به صلاحیت دیوان عدالت اداری برای رسیدگی به شکایت از سایر موسسات عمومی غیر دولتی تصریح نکرده است که این امر حکایت از عدم صلاحیت دیوان عدالت اداری نسبت به رسیدگی به شکایت از مراجع مذکور دارد. بنابراین صرف‌نظر از صحت و سقم ماهوی موضوع به دلیل عدم قابلیت استماع شکایت از فدراسیون تیراندازی با استناد به مواد ۱۰ و ۷۱ قانون تشکیلات و آئین دادرسی دیوان عدالت اداری رأی معترض عنه صرفا در خصوص شکایت به طرفیت فدراسیون تیراندازی نقض و قرار رد شکایت صادر و اعلام می‌گردد، رأی صادره قطعی است. بدیهی است مفاد قسمت اخیر رأی نسبت به وزارت ورزش جوانان تسری نداشته و رأی صادره از شعبه بدوی به طرفیت وزارت ورزش کماکان به قوت خودباقی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. درخصوص دادخواست تقدیمی آقای ل. الف. به طرفیت شرکت سهامی آب منظقه‌ای زنجان به خواسته الزام به اعطای مجوز بهره‌برداری از چاه آب به شرح مندرجات دادخواست و ضمائم پیوستی، شعبه با توجه به مفاد و محتویات پرونده نظر به اینکه موضوع شکایت و خواسته مطروحه خارج از مصادیق ماده ۱۰ قانون تشکیلات و آئین دادرسی دیوان عدالت اداری مصوب ۱۳۹۲ / ۳ / ۲۵ بوده و به استناد تبصره ۵ ماده واحده قانون تعیین تکلیف چاه‌های آب فاقد پروانه بهره‌برداری مصوب ۱۳۸۹ / ۴ / ۲۳ موضوع قابل رسیدگی و طرح در کمیسیون رسیدگی به امور آبهای زیر زمینی است. علیهذا مستندا به ماده ۴۸ قانون تشکیلات و آئین دادرسی دیوان عدالت اداری قرار عدم صلاحیت به شایستگی کمیسیون رسیدگی به امور آبهای زیر زمینی مستقر در شرکت آب منطقه‌ای استان زنجان صادر و اعلام می‌گردد. مقرر می‌دارد، دفتر مراتب به شاکی اعلام و پرونده به مرجع صالح ارسال گردد. 
. 
رئیس شعبه ۸ دیوان عدالت اداری - سعادت. رأی شعبه تجدیدنظر دیوان عدالت اداری. رای شعبه ۸ تجدید نظر دیوان عدالت اداری باملاحظه اینکه دادنامه شماره ۱۰۱۴ - ۱۳۹۴ / ۷ / ۲۵ در تاریخ ۱۳۹۴ / ۹ / ۱ ابلاغ و دادخواست تجدیدنظرخواهی در تاریخ ۱۳۹۴ / ۹ / ۲۶ خارج از مهلت بیست روزه قانونی تسلیم گردیده است، لذا به استناد مادتین ۶۵ و ۶۸ قانون تشکیلات و آئین دادرسی دیوان عدالت اداری مصوب ۱۳۹۲ قرار رد دادخواست تجدیدنظرخواهی صادر و اعلام می‌گردد. رای صادره قطعی است. 
. 
رئیس و مستشار شعبه ۸ تجدید نظر دیوان عدالت اداری
. 
موسوی آریافر
. 
. 
<#>
. رأی شعبه بدوی دیوان عدالت اداری. نظر به محتویات پرونده و توجها به شکایت مطروحه [اعتراض به دادنامه شماره …] و لایحه دفاعیه مشتکی عنه [سازمان تعزیرات حکومتی استان تهران] و ملاحظه سوابق و مستندات ابرازی از آنجائی که صدور حکم بر محکومیت شاکی توسط سازمان مشتکی عنه متعاقب احراز اتهام مشارالیه بر اساس اسناد و مدارک قانونی در پرونده تعزیرات صورت گرفته و شاکی طی شکایت تقدیمی دلیلی که موجبات نقض و بی اعتباری دادنامه معترض به را ایجاب نماید ارائه نداده و از لحاظ رعایت مقررات شکلی نیز به دادنامه مزبور خلل و خدشه‌ای وارد نمی‌باشد، بنابراین شکایت مطروحه غیر وارد تشخیص و حکم بر رد آن صادر و اعلام می‌گردد. رأی صادره ظرف ۲۰ روز از تاریخ ابلاغ قابل اعتراض در شعب تجدید نظر دیوان عدالت اداری است. 
. 
رئیس شعبه ۱۳ دیوان عدالت اداری - رشیدی. رأی شعبه تجدیدنظر دیوان عدالت اداری. نظر به اینکه اولا تجدید نظرخواه مدعی است که کالای تولیدی شرکت مذکور مشمول کالاهای دارای نرخ مصوب نبوده است و چون طبق ماده ۵۱ نظام صنفی گران‌فروشی در خصوص کالاهای داری قیمت مصوب امکان‌پذیر است و در این خصوص تحقیقی از ناحیه شعبه رسیدگی‌کننده در تعزیرات به عمل نیامده است، ثانیا در صورت داشتن قیمت مصوب موضوع باید از سازمان حمایت از مصرف‌کننده مورد استعلام قرار می‌گرفت تا ارتکاب گران‌فروشی توسط شرکت مذکور احراز گردد. در حالی که هیچ استعلام و تحقیقی در این خصوص از سازمان مذکور صورت نگرفته است و مبنای استناد احراز گران‌فروشی و مالا تعیین جریمه توسط سازمان تعزیرات حکومتی روشن و مشخص نمی‌باشد، علی‌هذا ضمن پذیرش تجدید نظرخواهی و نقض رأی معترض عنه مستندا به مواد ۷۱ و ۶۳ و ۱۱ و ۱۰ قانون تشکیلات و آئین دادرسی دیوان عدالت اداری حکم به ورود شکایت و نقض رأی صادره از تعزیرات حکومتی صادر و اعلام می‌گردد و رسیدگی مجدد به همان شعبه تعزیرات حکومتی واگذار می‌شود تا با رعایت مقررات قانونی و مفاد این دادنامه نسبت به رسیدگی و صدور رأی مقتضی اقدام نماید. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
اکابری مولابیگی
. 
. 
<#>
. رأی شعبه بدوی دیوان عدالت اداری. باعنایت به اینکه کمیسیون ماده ۵ شهرسازی با تغییرکاربری ملک از فضای سبز به مسکونی و بر تجاری موافقت نموده است و با التفات به اینکه صدور پروانه ساختمانی براساس مصوبه کمیسیون ماده ۵ منطبق با مقررات قانونی بوده و توجها به اینکه شورای اسلامی شهر صلاحیت رفع اثر از مصوبه کمیسیون ماده ۵ در باب تغییرکاربری به تجاری را ندارد، بنابراین حکم به ابطال بندهای (ب) و (ج) مصوبه شماره ۵۸۴ مورخ ۱۳۹۲ / ۹ / ۱ شورای اسلامی شهر یزد صادر و اعلام می‌گردد. رأی صادره ظرف مهلت ۲۰ روز ازتاریخ ابلاغ قابل تجدیدنظرخواهی می‌باشد. 
. 
رئیس شعبه ۲۸ دیوان عدالت اداری - فرحپور. رأی شعبه تجدیدنظر دیوان عدالت اداری. با عنایت به اینکه تصمیم متخذه متضمن ابطال مصوبات کمیسیون ماده ۵ نیست و بر اساس تصمیم معترض عنه صرفا ابطال اسناد را از طریق مراجع صالحه قابل پیگیری اعلام کرده‌اند، که هر شخص می‌تواند ابطال سند معارضین را پیگیری کند مستلزم ابطال نمی‌باشد، بلکه منوط به تشخیص مراجع صالحه است. علیهذا رای مورد اعتراض مخدوش و با پذیرش تجدیدنظرخواهی و مستندا به ماده صدرالذکر قانون دیوان ضمن نقض دادنامه مورد اعتراض شعبه بدوی دیوان به شماره ۷۶۶ - ۱۳۹ / ۷ / ۹۳ حکم به رد شکایت صادر و اعلام می‌گردد. رای صادره طبق ماده ۳ قانون مذکور قطعی است. 
. 
مستشار و رئیس شعبه هشتم تجدید نظر دیوان عدالت اداری
. 
موسوی محمدی
. 
. 
<#>
. رأی شعبه بدوی دیوان عدالت اداری. درخصوص شکایت آقای الف. س. و غیره با وکالت آقای ق. ج. به خواسته صدور پروانه ساختمانی در پلاک ثبتی … با عنایت به محتویات پرونده و پاسخ واصله از خوانده [شهرداری منطقه ۶ تهران] نظر باینکه شاکی مدعی است ملک مذکور از سال ۱۳۸۴ در طرح و کاربری آموزشی قرار گرفته و علیرغم انقضای مهلت اجرای طرح مذکور شهرداری از صدور پروانه ساختمانی خودداری می‌نماید، برابر ماده ۲۲ قانون ثبت اسناد و املاک کشور و اختیار مالکیت اشخاص براساس آن و همچنین مطابق ماده واحده قانون تعیین وضعیت املاک واقع در طرحهای دولتی و شهرداریها مصوب سال ۱۳۶۷ پس از اعلام رسمی وجود طرح باید حداکثر ظرف مدت ۱۸ ماه نسبت به انجام معامله قطعی و انتقال اسناد مالکیت و پرداخت بهاء یا عوض آن طبق قوانین مربوطه اقدام شود و به موجب قانون اصلاح تبصره یک ماده واحده مذکور مصوب سال ۱۳۸۰ در صورتیکه اجرای طرح و تملک املاک واقع در طرح ظرف مدت ۵ سال انجام نشود مالک از کلیه حقوق مالکانه مانند احداث یا تجدید بنا یا افزایش بنا و تعمیر و فروش و اجاره و رهن و غیره برخوردار خواهد بود و آراء وحدت رویه شماره ۴۷ مورخ ۱۳۷۸ / ۲ / ۲۵ و ۳۹۴ مورخ ۱۳۷۸ / ۱۲ / ۱ و ۱۶۹ مورخ ۱۳۸۱ / ۵ / ۲۷ هیئت عمومی دیوان عدالت اداری هم مؤید موضوع است و بلاتکلیف بودن مالک هم با قاعده لاضرر و اصل الناس مسلطون علی اموالهم منافات دارد. لذا به جهات مذکور و اینکه صدور پروانه احداث بنای مسکونی و تجاری و اداری به شرح بند ۲۴ ماده ۵۵ قانون شهرداریها از وظایف اختصاصی شهرداری می‌باشد. علیهذا حکم به ورود شکایت و الزام شهرداری به اصدار پروانه احداث بنا در ملک موصوف با رعایت ضوابط و مقررات مربوطه صادر و اعلام می‌گردد و با عنایت به استرداد شکایت نسبت به خواندگان ردیف دو و سه پرونده [کمیسیون ماده ۵ شواریعالی شهرسازی، سازمان توسعه و سرمایه گذاری دانشگاه] مستندا به ماده ۴۵ قانون تشکیلات و آئین دادرسی دیوان عدالت اداری قرار ابطال این قسمت از شکایت صادر می‌گردد. تصمیم متخذه وفق ماده ۶۵ قانون اخیرالاشاره ظرف ۲۰ روز پس از ابلاغ قابل اعتراض در شعب تجدیدنظر دیوان عدالت اداری می‌باشد. 
. 
رئیس شعبه ۳۱ دیوان عدالت اداری - اکابری. رأی شعبه تجدیدنظر دیوان عدالت اداری. نظر به اینکه دلایل موجه و مؤثری که موجب نقض و بی اعتباری رأی شعبه بدوی را اثبات نماید در دادخواست تجدیدنظرخواهی ارائه نشده است و از سوی دیگر دادنامه مورد شکایت با توجه به دلایل طرفین و براساس مقررات و موازین قانونی صادر شده است و تخلفی که موجب تضییع حقوق تجدیدنظرخواه را فراهم نماید مشهود نیست. بنابراین تجدیدنظرخواهی غیرموجه تشخیص و به استناد ماده ۷۱ قانون تشکیلات و آئین دادرسی دیوان رأی شعبه بدوی وفق مقررات و ضوابط شهرسازی و طرح تفصیلی تأیید و ابرام می‌گردد. رأی صادره طبق ماده ۳ قانون مذکور قطعی است. 
. 
رئیس و مستشار شعبه ۷ تجدیدنظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. با بررسی مفاد دادخواست شاکی و ضمایم آن، چون دلایل ارائه شه درحدی که مثبت ایجاد ورود خسارت در صورت اجرای تصمیم یا اقدام معترض عنه به نحوی که جبران آن در آتیه متعسر باشد بوده و فوریت و ضرورت صدور دستور موقت نیز احراز می‌گردد، لذا موضوع منطبق با مواد ۳۴ و ۳۵ و ۳۶ قانونی دیوان عدالت اداری تشخیص گردید. و به همین جهت قرار قبولی درخواست مطروحه [صدور دستور موقت مبنی بر استفاده از مرخصی یکساعته مادران] در این خصوص تا تعیین تکلیف نهایی صادر و اعلام می‌گردد. 
. 
دادرس شعبه ۴۲ دیوان عدالت اداری - نعمتی
. 
. رأی شعبه بدوی دیوان عدالت اداری. در خصوص شکایت مطروحه [الزام ادارة کل آموزش و پرورش استان قم به اجرای قانون شیردهی مادران] نظر به اینکه به موجب قانون ترویج تغذیه با شیر مادر و حمایت از مادران در دوران شیردهی مصوب ۱۳۷۴ / ۱۲ / ۲۷ و قانون اصلاح ماده ۳ قانون مذکور مصوب ۱۳۸۴ / ۴ / ۶ مجلس شورای اسلامی، مادران شیرده بعد از شروع به کار مجدد در صورت ادامه شیردهی می‌توانند حداکثر تا ۲۴ ماهگی کودک روزانه یکساعت از مرخصی (بدون کسر از مرخصی استحقاقی و حسب نیاز کودک حداکثر در ۳ نوبت استفاده کنند) لذا بنا به مراتب و شکایت شاکی و عدم وجاهت دفاعیات مشتکی عنه مستندا به قانون یادشده و مواد ۳ و ۱۰ و ۱۷ و ۵۸ و ۶۰ و ۶۵ قانون تشکیلات و آئین دادرسی دیوان عدالت اداری حکم به ورود شکایت و الزام مشتکی عنه به اجرای قانون مذکور و استفاده شاکی از یکساعت مرخصی تا ۲۴ ماهگی صادر و اعلام می‌دارد. رأی صادره ظرف ۲۰ روز پس از ابلاغ قابل تجدیدنظر در شعب تجدیدنظر دیوان عدالت اداری می‌باشد. 
. 
رئیس شعبه ۴۲ دیوان عدالت اداری
. 
پورمهدی. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظر خواهی با استناد به ماده ۷۱ قانون تشکیلات و آیین دادرسی دیوان عدالت اداری رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۳ تجدیدنظر دیوان عدالت اداری
. 
واحدی - دلاوری
. 
. 
<#>
. رأی شعبه بدوی دیوان عدالت اداری. نظر به اینکه به موجب ماده ۱۱۴ قانون استخدام کشوری مصوب ۱۳۵۲ به جز موارد مصرح در قانون، وزارتخانه و موسسات نمی‌توانند افراد را از پست سازمان وی برکنار نمایند و به موجب مدارک و مستندات ارایه شده شاکی از شهرداری چترود به صورت انتقال قطعی به بهزیستی کرمان منتقل‌شده است و این انتقال در قالب ماموریت و امثال آن نبوده و مستنداتی دال براین ادعا (ماموریت) ارایه شده است و حکم کارگزینی شماره … نیز موید همین نوع انتقال می‌باشد و از طرفی طبق ماده ۹۲ آیین‌نامه استخدامی کارکنان شهرداری‌های کشور مصوب ۱۳۸۱ هرگونه انتقال و ماموریت مستخدمان با موافقت کتبی مستخدم و موافقت دستگاه‌ها خواهند بود که در خصوص شاکی انتقال اولیه از شهرداری چترود به بهزیستی کرمان با رعایت این مقرره قانونی انجام و برای شاکی حق مکتسبه ایجاد گردید، لیکن انتقال دوم که مورد اعتراض شاکی است بدون درخواست کتبی و یا موافقت مبدا و مقصد انجام‌شده است. فلذا مستندا به مواد ۱۰ و ۳۷ و ۶۵ قانون تشکیلات و آیین دادرسی دیوان عدالت اداری حکم به ورود شکایت [اعتراض به انتقال محل خدمت از بهزیستی به شهرداری] مبنی بر اصلاح و نقض حکم‌های تنزل جایگاه و انتقال توسط بهزیستی کرمان صادر می‌نماید. رای صادره ظرف ۲۰ روز ازتاریخ ابلاغ قابل تجدیدنظر در شعب تجدیدنظر دیوان می‌باشد. 
. 
دادرس شعبه ۲ دیوان عدالت اداری - برومند زاده. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورداعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدیدنظرخواهی با استناد به ماده ۷۱ قانون تشکیلات و آئین دادرسی دیوان عدالت اداری رای معترض به عینا تایید و استوار می‌گردد. رای صادره قطعی است. 
. 
مستشاران شعبه ۱۳ تجدیدنظر دیوان عدالت اداری
. 
فرحپور - دلاوری
. 
. 
<#>
. رأی شعبه بدوی دیوان عدالت اداری. نظر به اینکه اهالی روستا و شورای اسلامی روستا و حمایت خود را از نامبرده بطور کتبی اعلام کرده‌اند و هیأت دلیل و مدرکی بر نارضایتی اهالی و شورای اسلامی محل ارائه نکرده است، ثانیا مطابق مفاد ماده ۱۷ آیین‌نامه اجرایی قانون رسیدگی به تخلفات اداری هیأت موظف است موارد اتهام انتسابی را بطور کتبی بر کارمند ابلاغ تا بتواند در مهلت قانونی ده روز از خود دفاع نماید که ملاحظه می‌شود در بندهای ۱ و ۲ و ۳ و ۴ دارد و مصادیق شخصی نیست، به عنوان مثال ترک خدمت در خلال ساعات موظف اداری در چه روزهایی و در چه ساعتی بوده است و نیز منظور از عدم رعایت شئون اسلامی چیست و دیگر موارد مذکور که نیاز بر بررسی و تحقیقات بیشتری است و از طرف دیگر با توجه به سوابق خدمتی وی رعایت مفاد ماده ۲۱ آیین‌نامه اجرایی قانون رسیدگی به تخلفات اداری در حق وی نشده است. بنابراین به استناد مراتب فوق الاشاره و اینکه طرف شکایت دفاع موجه و موثری بعمل نیاورده و شکایت شاکی را محرز و مسلم دانسته و مستندا به مواد ۱۰ و ۱۱ قانون تشکیلات آیین دادرسی دیوان عدالت اداری مصوب ۱۳۹۲ حکم به ورود شکایت و الزام طرف شکایت به اجابت خواسته وی صادر و اعلام می‌نماید. رای صادره مستندا به ماده ۶۵ قانون اخیرالذکر ظرف بیست روز پس از ابلاغ قابل تجدیدنظرخواهی در شعب تجدیدنظر دیوان می‌باشد. 
. 
رئیس شعبه ۲۲ دیوان عدالت اداری - آشورلو. رأی شعبه تجدیدنظر دیوان عدالت اداری. باعنایت به تجدیدنظرخواهی نسبت به دادنامه شماره مذکور صادره از شعبه ۲۲ بدوی دیوان عدالت اداری باتوجه به اینکه رأی مذکور در تاریخ ۱۳۹۴ / ۳ / ۳۰ به تجدیدنظر خواه ابلاغ‌شده و نامبرده در تاریخ ۱۳۹۴ / ۵ / ۱۹ نسبت به آن اعتراض نموده است، نظر به خروج طرح شکایت از موعد بیست روزه قانونی مستندا به ماده ۶۵ و ۶۸ قانون تشکیلات و آئین دادرسی دیوان عدالت اداری قرار رد دادخواست صادر و اعلام می‌گردد. رأی صادره قطعی است. 
. 
مستشاران شعبه دهم تجدیدنظر دیوان عدالت اداری
. 
دلاوری شریعت فر
. 
. 
<#>
. رأی شعبه بدوی دیوان عدالت اداری. با توجه به مفاد دادخواست تقدیمی خواهان و مستندات پیوست آن و با عنایت به اینکه در رای معترض عنه [رأی شماره … هیأت حل اختلاف کار] حسب مدعای خواهان به سابقه و پیشینه خدمتی وی در نزد کارفرمایش که موید وجود رابطه کارگری و کارفرمایی موضوع مادتین ۲ و ۳ از قانون کار بوده چنانچه تغییر شغل منجر به تنزل گروه شغلی و کاهش حقوق نشود منع قانونی ندارد و مدیر یا کارفرما می‌تواند نسبت به تغییر شغل افراد زیر مجموعه اقدام نماید. با این وصف، رای معترض عنه مخدوش است. فلذا دعوی مطروحه را وارد تشخیص، ضمن نقض رای معترض عنه جهت رسیدگی مجدد به مرجع هم‌عرض ارجاع می‌گردد. رأی صادره در اجرای ماده ۶۵ قانون تشکیلات و آئین دادرسی دیوان عدالت اداری ظرف بیست روز از تاریخ ابلاغ، قابل اعتراض در شعب تجدید نظر دیوان عدالت اداری است. 
. 
رئیس شعبه ۳۷ دیوان عدالت اداری- چاوشی. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی ازجمله مواد ۷ و ۱۰ از قانون کار صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. نظر به محتویات پرونده و توجها به شکایت مطروحه [شکایت از دادنامه صادره تعزیرات حکومتی] و لایحه دفاعیه مشتکی عنه و ملاحظه سوابق و مستندات ابرازی از آنجایی که تخلف تقلب زمانی واقع می‌شود که کالای فروخته‌شده از لحاظ کمیت یا کیفیت منطبق بر کالای درخواستی نباشد، در این صورت ما به التفاوت ارزش کالای مذکور به عنوان جریمه و جبران خسارت شاکی مورد حکم قرار می‌گیرد. در پرونده مطروحه کالای موضوع شکایت با احتساب مالیات بر ارزش افزوده به مبلغ ۲۲۸ / ۸۰۰ / ۰۰۰ ریال به خریدار فروخته‌شده، بنابراین اگر کالای مذکور از لحاظ کیفیت دارای ایراد می‌باشد می‌بایست ما به التفاوت آن در زمان فروش تعیین و ضمن جبران خسارت خریدار از لحاظ جنبه عمومی نیز فروشنده جریمه شود. در حالی که در پرونده به این نحو عمل نشده است. بلکه ارزش کالا در زمان صدور حکم به عنوان جبران خسارت و چهار برابر آن جریمه تعیین گردیده که به هیچ عنوان منطبق بر مقررات قانونی نیست و تعیین اجرت‌المثل نیز خارج از حدود صلاحیت سازمان مشتکی عنه بوده و در صلاحیت محاکم حقوقی دادگستری است. بنابراین شکایت شاکی وارد تشخیص، ضمن نقض رای معترض به پرونده جهت رسیدگی مجدد به سازمان مشتکی عنه اعاده می‌گردد. رای صادره ظرف ۲۰ روز از تاریخ ابلاغ قابل اعتراض در شعب تجدید نظر دیوان است. 
. 
رئیس شعبه ۱۳ دیوان عدالت اداری - رشیدی. رأی شعبه تجدیدنظر دیوان عدالت اداری. با عنایت به اینکه صلاحیت تعزیرات حکومتی احصاء شده و صرفا نسبت به موضوعات تخلفات مذکور در قوانین نظام صنفی و تعزیرات حکومتی صلاحیت رسیدگی دارد و رسیدگی به موضوعات حقوقی از قبیل تعیین اجرت‌المثل و عدم انجام تعهد از صلاحیت سازمان مذکور خارج است و از طرفی دلیلی بر اینکه کالای مورد نظر منطبق با کالای فروخته‌شده نیست و اینکه کالا از ابتدا معیوب بوده و یا عیب بعدا عارض شده تحقیقی صورت نگرفته است و نظر به اینکه تجدید نظرخواه ایراد و اعتراض موثری که زمینه نقض رأی معترض عنه را فراهم آورد، ارائه نکرده است و لذا با استناد به ماده ۷۱ قانون تشکیلات و آئین دادرسی دیوان عدالت اداری ضمن رد تجدید نظرخواهی رأی معترض عنه تأیید می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. برابر ماده ۴۸ قانون ثبت اسناد و املاک مصوب ۱۳۱۰ / ۱۲ / ۲۶ در مواردی که اسنادی مطابق قانون ثبت خصوصا مواد ۲۲ و ۴۸ قانون باید به ثبت برسند به ثبت نرسیده باشد در هیچیک از ادارات و محاکم پذیرفته نخواهد شد. لذا مستندا به قانون صدرالذکر و آراء شماره ۴۷۴ - ۱۳۸۹ / ۱۰ / ۲۷ و ۱۶۶ - ۱۳۷۵ / ۷ / ۲۸ هیئت عمومی دیوان عدالت اداری به لحاظ عادی بودن مستند مالکیت شاکی که در پرونده ارائه‌شده و اینکه مالکیت شاکی برابر ضوابط قانونی در مراجع ذیصلاح به اثبات نرسیده، لذا پذیرش آن وجاهت قانونی نداشته و برابر ماده ۱۲۲ قانون تشکیلات و آئین دادرسی دیوان عدالت اداری مصوب ۱۳۹۲ ناظر بر ماده ۲ قانون آئین دادرسی محاکم عمومی و انقلاب در امور مدنی قرار رد شکایت شاکی صادر می‌شود. این رای ظرف مدت بیست روز پس از ابلاغ قابل تجدیدنظر خواهی در شعب تجدیدنظر دیوان عدالت اداری می‌باشد. 
. 
رئیس شعبه هفتم دیوان عدالت اداری - بشارتی فر. رأی شعبه تجدیدنظر دیوان عدالت اداری. نظر به اینکه حسب مفاد مواد ۴۷، ۲۲ و ۴۸ قانون ثبت اسناد و املاک کل کشور قولنامه عادی به عنوان دلیل مالکیت قانونی برای محاکم دادگستری و مراجع قضائی و ادارات دولتی قابل پذیرش نیست و سند شاکی قولنامه عادی است، لذا تجدید نظرخواهی غیر وارد تشخیص به استناد ماده ۷۲ قانون تشکیلات و آیین دادرسی دیوان عدالت اداری قرار مورد اعتراض شعبه بدوی دیوان تأیید و ابرام می‌گردد. رأی صادره طبق ماده ۳ قانون مذکور قطعی است. 
. 
رئیس و مستشار شعبه هفتم تجدید نظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. از آنجایی که رسیدگی به اعتراضات و شکایات از آرا و تصمیمات قطعی مراجع اختصاصی اداری موضوع بند ۲ ماده ۱۰ قانون تشکیلات و آیین دادرسی دیوان عدالت اداری منحصرا از حیث قوانین و مقررات و مخالفت با آنها در دیوان قابلیت استماع داشته و رای مورد اعتراض [رأی شماره … تشخیص مطالبات سازمان تأمین اجتماعی] از جهت مبانی و ارکان و جهات شکلی و ماهوی مخالفتی با موازین قانونی حاکم بر آن نداشته و از طرفی شاکی معترض دلیلی که تخالف و تغایر رای مورد اعتراض را از جهت مفهوم و منطوق و مدلول با قوانین و مقررات به مرحله ثبوت برساند اقامه و احراز نداشته و آنچه به عنوان دلایل و براهین مخالفت مدلول رای با موازین مطرح‌شده در حدی که این امر را اثبات نماید نبوده و در نظر شعبه نیز دلیلی از این حیث در پرونده مشهود و ملحوظ نمی‌باشد، لذا بنا به جهات فوق خواسته شاکی غیر موجه تشخیص و با اجازه حاصله از ماده ۶۳ قانون تشکیلات و آیین دادرسی دیوان عدالت اداری ضمن تایید و ابرام رای معترض به حکم به رد شکایت صادر و اعلام می‌گردد. رای صادره برابر ماده ۶۵ قانون مذکور ظرف ۲۰ روز از تاریخ ابلاغ قابل تجدید نظر خواهی در شعب تجدید نظر دیوان می‌باشد. 
. 
دادرس شعبه ۱۲ دیوان عدالت اداری - سامانلو. رأی شعبه تجدیدنظر دیوان عدالت اداری. با بررسی اوراق و محتویات پرونده و با توجه به مدافعات تامین اجتماعی استان مازندران مبنی بر اینکه اقدام سازمان بر اساس گزارش موسسه حسابرسی سازمان که در حکم ضابطین دادگستری می‌باشد و گزارش آنها مورد استناد قرار گرفته و از طرفی شرکت با پذیرش بدهی خود در مورخه … تقاضای تقسیط نموده است (لایحه ثبت‌شده به شماره ….) و درخواست تقسیط نیز تلویحا مورد پذیرش بدوی است و به فرض عدم پذیرش خلل و خدشه‌ای به رای صادره که به طور متقن و مستدل و قانونی صادر گردید وارد نمی‌سازد. حالیه با توجه به مراتب فوق و محتویات پرونده و مطالب معنونه در لایحه اعتراضیه تجدیدنظر خواه و اینکه ایراد و اشکال موجه و مؤثری که اساس دادنامه صادره را مخدوش و متزلزل نموده و در نتیجه موجبات نقض آن را فراهم نماید ارایه نگردیده و رأی صادره در چارچوب مقررات و موازین مربوط صادر گردید و خالی از هرگونه ایراد و نقض قانونی می‌باشد. لذا مستندا به ماده ۷۱ قانون تشکیلات و آیین دادرسی دیوان عدالت اداری، اعتراض مطروحه را غیروارد تشخیص و حکم به تایید و استواری دادنامه تجدیدنظر تجدیدنظر خواسته را صادر و اعلام می‌نماید. رأی صادره قطعی است. 
. 
رئیس و مستشار شعبه سوم تجدید نظر دیوان عدالت اداری
. 
مهری - پیرزاده
. 
. 
<#>
. رأی شعبه بدوی دیوان عدالت اداری. هر چند برابر مواد ۳۶ و ۳۹ قانون تامین اجتماعی مصوب ۱۳۵۴ کارفرما مسئول پرداخت حق بیمه سهم خود و بیمه‌شده به صندوق سازمان تامین اجتماعی می‌باشد، لکن ذیل ماده ۳۶ این قانون و نیز حکم مقرر در آرای هیات عمومی دیوان عدالت اداری به شماره‌های ۲۲۹ - ۱۳۸۳ / ۶ / ۱۵، ۱۳۸۶ / ۱۰ / ۲۵، ۳۲۴ - ۱۳۸۷ / ۵ / ۱۳ و ۴۰۸ - ۱۳۸۷ / ۶ / ۳ مفید مسئولیت و تکلیف سازمان تامین اجتماعی در قبال بیمه‌شده بوده و امتناع کارفرما از پرداخت حق بیمه مورد اشاره و تاخیر و تعلل در تادیه آن به صندوق تامین اجتماعی رافع مسئولیت این سازمان در باب وصول حق بیمه قانونی مدت خدمت خواهان از کارفرما و احتساب آن مدت جزء سوابق خدمت بیمه‌ای خواهان نمی‌باشد. بنابراین با عنایت مدارک شاکی که دلالت بر اشتغال وی از ۱۳۸۷ / ۷ / ۱ الی ۱۳۸۹ / ۲ / ۳۰ در اداره خوانده ردیف اول [اداره آموزش و پرورش استان لرستان] در ایام ادعایی را دارد استحقاق ایشان در برخورداری از حقوق مورد ادعا محرز تشخیص در نتیجه با استناد به مقررات فوق‌الذکر و ماده ۱۱ قانون تشکیلات و آیین دادرسی دیوان عدالت اداری مصوب ۱۳۹۲ حکم به ورود شکایت و الزام خواندگان [اداره آموزش و پرورش استان لرستان سازمان تأمین اجتماعی] به اجابت خواسته خواهان [الزام طرف اول شکایت به پرداخت حق بیمه از تاریخ … تا … و الزام تأمین اجتماعی به پذیرش و احتساب آن در سوابق بیمه‌ای] صادر و اعلام می‌شود و در خصوص ادعای سابقه از ۱۳۸۹ / ۲ / ۳۰ لغایت ۱۳۹۰ / ۱۲ / ۲۸ چون مدارک ابرازی خواهان دلالتی بر اثبات اشتغال وی در ایام ذکر شده را ندارد، لذا حکم برد آن در این خصوص صادر می‌گردد. رای صادره ظرف بیست روز پس از ابلاغ قابل اعتراض در شعب تجدید نظر دیوان عدالت اداری است. 
. 
رئیس شعبه ۴۴ دیوان عدالت اداری - یاورزاده. رأی شعبه تجدیدنظر دیوان عدالت اداری. در خصوص دعوی اعاده دادرسی اداره کل آموزش و پرورش استان لرستان به طرفیت خانم … نسبت به دادنامه شماره ۱۶۳۲ - ۱۳۹۴ / ۸ / ۱۰ موضوع پرونده کلاسه ۲۹۱۴۲ صادره از این شعبه که بموجب آن حکم برد دادخواست تجدید نظر خواهی صادر گردیده است، با توجه به مفاد اوراق و محتویات پرونده و مستندات ابرازی در این مرحله از دادرسی نظر به اینکه خواهان دلیل و مستندی که مطابق بندهای ذیل ماده ۹۸ قانون تشکیلات و آیین دادرسی باشد ارائه ننموده است. بنابراین خواسته غیر وارد تشخیص و به استناد ماده ۱۰۲ قانون مذکور قرار رد درخواست اعاده دادرسی صادر و اعلام می‌گردد. رای صادره قطعی است. 
. 
مستشار و رئیس شعبه هشتم تجدید نظر دیوان عدالت اداری
. 
موسوی آریافر
. 
. 
<#>
. رأی شعبه بدوی دیوان عدالت اداری. در خصوص شکایت مذکور [نقض رأی هیأت مرکزی گزینش وزارت بهداشت و …] با عنایت به محتویات پرونده و ملاحظه اظهارات شاکی که حکایت از ادعای وی بر مصرف داروهای مسکن بعلت بیماری مورد نظر وی صورت گرفته که موجب مثبت بودن نتیجه تست و آزمایش اعتیاد گردیده و در لایحه تقدیمی نیز جهت اثبات ادعای خود مبنی بر عدم اعتیاد مواد مخدر تقاضای معرفی مجدد به آزمایش و تست اعتیاد را نموده است، علیهذا جهت رفع تردید و اتخاذ تصمیم و حصول قناعت وجدانی و یقین قضائی ایجاب می‌نماید که آزمایش مجدد از وی صورت پذیرد. علیهذا از این حیث شکایت یاد شده وارد بوده و مستندا به ماده ۱۰ از ق دیوان حکم به نقض رأی معترض عنه و رسیدگی مجدد با لحاظ مراتب اشعاری در هیئت مربوطه صادر می‌شود. رأی صادره ظرف ۲۰ روز پس از ابلاغ قابل تجدید نظر خواهی در شعب تجدید نظر دیوان است. 
. 
رئیس شعبه اول دیوان عدالت اداری - امجدی. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رأی معترض به شود و از آنجایی که دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدیدنظرخواهی با استناد به ماده ۷۱ قانون تشکیلات و آئین دادرسی دیوان عدالت اداری رای معترض به عینا تایید و استوار می‌گردد. رأی صادره قطعی است. 
. 
مستشاران شعبه دهم تجدیدنظر دیوان عدالت اداری
. 
شریعت دلاوری
. 
. 
<#>
. رأی شعبه بدوی دیوان عدالت اداری. با توجه به بررسی اوراق و محتویات پرونده و لایحه جوابیه نظر به اینکه مطابق رأی شماره ۱۶۵ - ۱۶۳ - ۱۳۸۵ / ۳ / ۲۱ هیأت عمومی دیوان عدالت اداری و بر اساس ماده ۸ قانون نظام هماهنگ پرداخت حقوق و فوق‌العاده شغل، دارندگان مدرک تحصیلی دکتری و فوق‌لیسانس که در مشاغل آموزشی و تحقیقاتی مشغول خدمت هستند نباید از هشتاد درصد حقوق و مزایای اعضای هیأت علمی کمتر باشد و با توجه به اینکه حقوق و مزایای مذکور و جواز فوق‌العاده شغل موضوع ماده ۶ قانون یاد شده مورد تصویب مقنن قرار گرفته است و تسری افزایش حقوق ناشی از همترازی به فوق‌العاده شغل موجب کسر فوق‌العاده شغل مستخدم می‌گردد. بنابراین خواسته شاکی موجه تشخیص و حکم به ورود آن از زمان استحقاق صادر می‌نماید. رأی صادره ظرف ۲۰ روز پس از ابلاغ قابل اعتراض در شعب تجدیدنظر دیوان عدالت اداری است. 
. 
رئیس شعبه ۴۱ دیوان عدالت اداری - مومنی. رأی شعبه تجدیدنظر دیوان عدالت اداری. با توجه به اینکه دادنامه تجدیدنظر خواسته منطبق با رای وحدت رویه شماره ۱۶۳ الی ۱۶۵ - ۱۳۸۵ / ۲ / ۲۱ هیات عمومی دیوان عدالت اداری و اینکه تجدیدنظر خواه دارای مدرک دکتری دامپزشکی بوده و اینکه افزایش ۲۵ درصد فوق‌العاده شغل با ملاحظه رای وحدت رویه فوق‌الذکر از تکالیف تجدیدنظرخواه بوده و اینکه استدلال مندرج در وحدت رویه قابل تسری به فوق‌العاده شغل نیز بوده و نظر به اینکه از سوی تجدید نظر خواه ایرادی موثر، بطوری که اساس رای معترض عنه را مخدوش نماید ابراز نشده و در رسیدگی به پرونده و صدور رای اقدام مغایر موازین قانونی که موجبات فسخ رای بدوی را فراهم آورد مشهود نیست، لذا به استناد ماده فوق‌الذکر ضمن رد تجدید نظر خواهی، دادنامه شماره ۲۸۰۴ - ۱۳۹۳ / ۹ / ۲۶ تایید می‌گردد. رای صادره قطعی است. 
. 
مستشاران شعبه ۱۰ تجدید نظر دیوان عدالت اداری
. 
شریعت فر فرحپور
. 
. 
<#>
. رأی شعبه بدوی دیوان عدالت اداری. براساس قوانین و مقرراتی که در این چند سال اخیر به تصویب رسیده است از جمله مصوبه شماره ۷۷۹۶۱ / ت / ۵۴۰۰۰۶ ۱۳۸۷ / ۵ / ۱۷ هیات محترم وزیران و بخشنامة ۸۵۹۰۵ ۱۳۸۷ / ۹ / ۱۲ معاونت توسعه مدیریت و سرمایه انسانی رئیس‌جمهوری، دولت مکلف بوده که شرکتهای واسطه‌ای استخدامی را حذف نماید و آن دسته از افرادی که مبادرت به انجام فعالیتها در امور مهم و اصلی دستگاه‌های اجرایی می‌نمایند و دستگاه اجرایی نیز نیازمند خدمت آنها است، با انعقاد قرار داد کار معین با رعایت سقف پیش‌بینی‌شده از خدمت آنها بهره‌مند شود. بسیاری از افراد از طریق شرکتهای واسطه، سال هاست که در دستگاه‌های اجرایی مشغول انجام وظیفه هستند و دستگاه اجرایی نیز در حقیقت هم شرکت‌های واسطه را از لحاظ مالی و حقوقی تامین می‌کند و هم افراد معرفی‌شده از ناحیه‌ی آن شرکت‌ها را، درحالی‌که دستگاه اجرایی می‌تواند و بلکه از لحاظ هزینه‌های جاری بهتر است که مستقیم با اشخاص موردنظر، قرارداد منعقد نماید. افزون بر این تبدیل وضعیت کارکنان مربی پیش‌دبستانی از شرکتی به قراردادی از شمول قانون بکارگیری معلمین حق‌التدریس سال ۱۳۸۳ و آرا وحدت رویه شماره‌های ۹۱۶ - ۹۱۸ - ۱۳۹۱ / ۱۲ / ۷ خارج است و به موجب ماده‌ی ۱۷ قانون مدیریت خدمات کشوری بکارگیری نیروهای شرکتی برای کارهای حجمی مجاز است و مربی پیش‌دبستانی از پست‌های اختصاصی و غیرحجمی است و استفاده از نیرو برای مشاغل غیرحجمی طبق مواد ۳۲ و ۴۵ قانون یادشده تنها به صورت رسمی، پیمانی و یا قراردادی مجاز است. همچنین براساس مواد ۴ و ۵ قانون استخدام کشوری و ۲۵ و تبصره‌ی ذیل ماده ۴۲ و ۵۲ قانون مدیریت خدمات کشوری اشتغال در پست مربی پیش‌دبستانی از طریق شرکت واسطه با هدف قانونگذار سازگار نیست و از طرفی طبق تبصره‌ی ماده‌ی ۳۲ قانون یادشده اختصاص ده درصد پست‌های اختصاصی بدون تعهد استخدامی به نیروهای قراردادی مجاز است. در پرونده‌ی امر نیز شاکیه از سال ۱۳۸۷ مشغول خدمت است و خدمت هرساله‌ی وی نشان‌دهنده‌ی این است که آموزش و پرورش به خدمت وی نیاز دارد. با عنایت به تمامی مراتب پیشگفته شعبه با احراز شرایط قانونی مستند به مواد ۱۰ و ۶۵ قانون تشکیلات و آئین دادرسی دیوان عدالت اداری حکم به ورود شکایت و الزام طرف‌های شکایت به تبدیل وضعیت استخدامی از شرکتی به قراردادی (قراردادکارمعین) را صادر و اعلام می‌نماید. رای صادره در بازه‌ی زمانی بیست روز از تاریخ ابلاغ قابل تجدیدنظر در شعب محترم تجدیدنظر دیوان عدالت اداری می‌باشد. 
. 
رئیس شعبه ۵۰ دیوان عدالت اداری - پیریائی. رأی شعبه تجدیدنظر دیوان عدالت اداری. با ملاحظه اینکه دادنامه شماره ۱۷۰۵ - ۱۳۹۴ / ۷ / ۴ در تاریخ ۱۳۹۴ / ۸ / ۱۲ ابلاغ و دادخواست تجدیدنظرخواهی در تاریخ ۱۳۹۴ / ۹ / ۹ خارج از مهلت بیست روزه قانونی تسلیم گردیده است، لذا به استناد مادتین ۶۵ و ۶۸ قانون تشکیلات و آئین دادرسی دیوان عدالت اداری مصوب ۱۳۹۲ قرار رد دادخواست تجدیدنظرخواهی صادر و اعلام می‌گردد. رای صادره قطعی است. 
. 
رئیس و مستشار شعبه هشتم تجدید نظر دیوان عدالت اداری
. 
موسوی آریافر
. 
. 
<#>
. رأی شعبه بدوی دیوان عدالت اداری. نظر به اینکه رأی قطعی … هیات حل اختلاف اداره تعاون کار و رفاه اجتماعی جنوب غرب تهران، معلم حق التدریسی در آموزش و پرورش را مستندا به ماده یکصد و هشتاد و هشت از قانون کار مصوب ۱۳۶۹ مجمع تشخیص مصلحت نظام از شمول قانون کار خارج دانسته و قرار عدم صلاحیت صادر گردیده و از ناحیه شاکی دلیل موثر و موجهی که موجبات نقض یا بی اعتباری رأی معترض به را فراهم آورد ارائه و ابراز نگردیده و از طرفی در رسیدگی مشتکی عنه از حیث شکلی و ماهوی و رعایت مقررات و موازین قانونی ایراد و اشکالی ثابت نیست، لذا با عدم احراز نقض قوانین و مقررات یا مخالفت با آنها در مبانی استدلال رأی، خواسته غیر موجه تشخیص، ضمن تأیید رأی معترض به، حکم به رد شکایت صادر و اعلام می‌گردد. رأی صادره مستندا به ماده ۶۵ قانون تشکیلات و آئین دادرسی دیوان عدالت اداری ظرف بیست روز پس از ابلاغ قابل تجدید نظر در شعب تجدید نظر دیوان عدالت اداری می‌باشد. 
. 
رئیس شعبه ۳۶ دیوان عدالت اداری - طباطبائی. رأی شعبه تجدیدنظر دیوان عدالت اداری. با عنایت به اینکه قانون کار یکی از قوانین عام الشمول بر روابط قراردادی است و قانون استخدام خاص از جمله استخدام کشوری، استثناء به قانون عام است، افراد جامعه در روابط قراردادی مشمول قانون عام و یا مشمول قانون خاص هستند. در این پرونده اشتغال با عنوان حق‌التدریس در آموزش و پرورش مشمول استخدام خاص آموزش و پرورش نیست و بالتبع مشمول قواعد عام و قانون کار است که معلمین حق‌التدریس در مفهوم عام کارگر محسوب می‌شوند و برابر ماده ۲ و ۳ و ۴۸ از قانون کار، کارفرما مکلف به پرداخت حق بیمه ایام اشتغال به صندوق تامین اجتماعی خواهد بود. بنا به مراتب، رای معترض عنه برخلاف موازین است و لذا حکم به نقض آن و متعاقبا ابطال رای هیات حل اختلاف کار به شماره … هیات حل اختلاف جهت ادامه رسیدگی به همان هیات صادر و اعلام می‌گردد. این رای به استنادماده ۷۱ قانون دیوان عدالت اداری قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. با توجه به لایحه ثبت‌شده و ارسالی از سوی مشتکی عنه [سازمان تأمین اجتماعی استان آذربایجان شرقی] به شماره … شاکی در تاریخ …. از صندوق بازنشستگی نیروهای مسلح بازنشسته گردید و مطابق تبصره ۲ بند ج ماده ۴ قانون تأمین اجتماعی مشمولین قانون استخدام نیروهای مسلح از شمول قانون تأمین اجتماعی خارج می‌باشد و نیز با عنایت به بازنشستگی سابق خواسته فاقد توجیه قانونی است و حکم به رد شکایت صادر و اعلام می‌گردد. رأی صادره ظرف بیست روز پس از ابلاغ قابل تجدید نظر در شعب تجدید نظر دیوان عدالت اداری است. 
. 
دادرس شعبه ۴۹ دیوان عدالت اداری - شجاع. رأی شعبه تجدیدنظر دیوان عدالت اداری. با بررسی اوراق و محتویات پرونده و با توجه به وحدت ملاک از رای وحدت رویه شماره ۲۴۷ مورخه ۱۳۸۵ / ۴ / ۲۵ هیات عمومی دیوان عدالت اداری مبنی بر اینکه ممنوعیت دریافت بیش از یک حقوق بازنشستگی در حقوق وظیفه یا شهری یا بازخرید برای ایام واحد خدمت از سازمان‌های صندوقهای مرتبط با وزارتخانه‌ها می‌باشد و با توجه به اینکه تجدیدنظر خواه پس از قطع رابطه با ارتش به مدت ۲۱ سال در شهرداری اشتغال به کار داشته و حق بیمه پرداخت کرده و از طرف شهرداری بازنشسته گردیده، علیهذا بنظر می‌رسد که استحاق دریافت شهری بازنشستگی را داشته باشد به خصوص که همواره راننده ماشین‌آلات سنگین بوده که معمولا از جمله مشاغل سخت و زیان‌آور تلقی می‌گردد. علیهذا با پذیرش تجدیدنظر خواهی مطروحه و نقض دادنامه تجدیدنظر خواسته به شماره …. صادره از شعبه ۴۹ حکم به ورود شکایت اولیه شاکی و الزام تامین اجتماعی به برقراری حقوق بازنشستگی برای شاکی را صادر و اعلام می‌نماید. رای صادره قطعی است. 
. 
رئیس و مستشار شعبه سوم تجدیدنظر دیوان عدالت اداری
. 
مهری - پیرزاده
. 
. 
<#>
. رأی شعبه بدوی دیوان عدالت اداری. در مورد شکایت آقای س. غ. به طرفیت شرکت سهامی بیمه البرز و شرکت سهامی بیمه ایران به خواسته الزام به پرداخت کلیه حقوق و مزایای جانبازی از سال ۱۳۷۸ لغایت ۱۳۸۷ با توجه به محتویات پرونده و پاسخ طرف اول طی لایحه دفاعی نظر به اینکه اولا شرکت سهامی بیمه البرز خصوصی بوده و از شمول شرکت‌های دولتی خارج و در نتیجه طرح شکایت نسبت به آن در دیوان عدالت اداری فاقد جایگاه قانونی است. بنابراین به استناد ماده ۱۰ و ۶۵ قانون تشکیلات و آیین دادرسی دیوان عدالت اداری قرار رد شکایت صادر و اعلام می‌شود. ثانیا نظر به اینکه در بازه زمانی مورد ادعای شاکی وی در شرکت بیمه البرز اشتغال داشته و شکایت متوجه شرکت سهامی بیمه ایران نمی‌باشد، لذا به تجویز بند پ ماده ۵۳ قانون تشکیلات و آیین دادرسی دیوان عدالت اداری قرار رد شکایت در این خصوص صادر و اعلام می‌شود. رای صادره ظرف ۲۰ روز از تاریخ ابلاغ قابل تجدید نظر خواهی در شعب تجدید نظر است. 
. 
رئیس شعبه ۱۲ دیوان عدالت اداری - مهدیلی. رأی شعبه تجدیدنظر دیوان عدالت اداری. با بررسی اوراق و محتویات پرونده نظر به اینکه خواسته شاکی مطالبه حقوق و مزایای جانبازی از سال ۱۳۷۸ لغایت ۱۳۸۷ از شرکت سهامی بیمه البرز - شرکت سهامی بیمه ایران بوده است که به موجب دادنامه تجدید نظر خواسته اصداری از شعبه ۱۲ دیوان عدالت اداری به لحاظ خصوصی شدن شرکت سهامی بیمه البرز و اشتغال وی در ایام مورد خواسته در شرکت بیمه البرز و همچنین به لحاظ عدم توجه به شکایت مطروحه به طرفیت بیمه ایران که در حال حاضر بیمه دولتی است، شکایت مطروحه بر علیه آن قابل رسیدگی در دیوان عدالت می‌باشد، قرار رد شکایت صادر نموده است. علیهذا نظر به اینکه به موجب اصل ۳۴ قانون اساسی جمهوری اسلامی ایران دادخواهی حق مسلم هر فرد است و ماده ۴۸ قانون تشکیلات و آیین دادرسی دیوان عدالت اداری نیز در این راستا به تصویب قانونگذار رسیده است که هر گاه رسیدگی به شکایت در صلاحیت سایر مراجع قضایی باشد شعبه دیوان با صدور قرار عدم صلاحیت پرونده را به مرجع مذکور ارسال و مراتب را به شاکی اعلام می‌نماید. بدین لحاظ با توجه به صلاحیت رسیدگی عام مراجع دادگستری که در اصل ۱۵۹ قانون اساسی بیان گردیده است صدور قرار رد شکایت اصداری از شعبه بدوی منطبق با موازین قانونی نبوده است. لذا با پذیرش تقاضای تجدید نظر خواهی تجدید نظر خواهی و نقض دادنامه تجدید نظر خواسته مستندا به مواد ۱۰ و ۴۸ و ۷۲ قانون تشکیلات و آیین دادرسی دیوان عدالت اداری مصوب سال ۱۳۹۲ قرار عدم صلاحیت این مرجع به اعتبار و شایستگی محاکم دادگستری دعوی حقوقی تهران صادر و اعلام می‌گردد. رأی صادره قطعی است. 
. 
رئیس و مستشار شعبه سوم تجدیدنظر دیوان عدالت اداری
. 
مهری - پیرزاده
. 
. 
<#>
. رأی شعبه بدوی دیوان عدالت اداری. ایراد طرف شکایت به صلاحیت این شعبه وارد تشخیص نمی‌گردد زیرا همانطور که خوانده نیز اذعان دارد براساس مصوب ۶۳۰ مورخه ۱۳۸۷ / ۰۶ / ۱۲ شورای عالی انقلاب فرهنگی و استفساریه اخیر آن شورا به شماره ۱۸۴۷۳۹۳ / ش- ۱۳۹۳ / ۱۲ / ۱۹ اقدامات و تصمیماتی از آن وزارتخانه که در رابطه با امور و شئون تخصصی، علمی، آموزشی و تخصصی باشد قابل شکایت در دیوان عدالت اداری نیست و پر واضح است که مقصود از شئون علمی و تخصصی و آموزشی، اموری ازقبیل اظهار نظر و اتخاذ تصمیم در مورد صلاحیت علمی، ارتقاء هیأت علمی، رکورد علمی و امثال آن است که محمول به نظر کارشناسی مرجع اتخاذ تصمیم می‌باشد. حال که در مانحن فیه شکایت شاکی این است که اداره کل بورس و شورای مرکزی بورس بر خلاف قانون و خارج ازحدود اختیارات قانونی بورس تحصیلی شاکی را لغو نموده است. بعلاوه از نظر این شعبه بر اساس اصول ۳۴ و ۱۷۳ قانون اساس و بندهای ذیل ماده ۱۰ قانون تشکیلات و آئین دادرسی دیوان عدالت اداری، شورای عالی انقلاب فرهنگی بر اساس فلسفه تشکیل آن طبق حکم رهبر کبیر انقلاب و بنیانگذار فقیه جمهوری اسلامی و مقام معظم رهبری اختیار تحدید صلاحیتهای قانونی دیوان عدالت اداری را ندارد. لیکن در ماهیت دعوا با توجه به جامع اوراق و محتویات پرونده نظر به اینکه اولا: براساس قانون اعزام دانشجوبه خارج ازکشور بویژه ماده ۷ و بند ذیل آن از قانون مذکور، وزارت علوم تحقیقات و فناوری اختیار تعیین شرایط برای تشخیص صلاحیت علمی داوطلبان ازجمله تعیین شرط معدل را داشته است، بنابراین اینکه شاکی عنوان داشته چون درقانون مذکور شرط معدل برای داوطلبان اعزام به خارج ازکشور تصریح نگردیده، طرف شکایت اجازه تعیین شرط معدل را نداشته صحیح تشخیص نمی‌گردد. ثانیا: استناد شاکی به تبصره ماده ۷۰ قانون جامع خدمات‌رسانی به ایثارگران و ماده ۴۴ قانون برنامه پنجم توسعه برای اثبات داشتن شرایط سهمیه نیز موجه نیست؛ زیرا مواد قانونی مذکور پس از دستورالعمل مربوط به اعطاء بورس مصوب سال ۱۳۸۹ وزارت علوم به تصویب مجلس شورای اسلامی رسیده و قابلیت عطف به ما سبق را ندارد. ضمن اینکه قوانین مذکور و سایر قوانین راجع به اعمال سهمیه برای ایثارگران در مواردی است که این عزیزان واجد شرائط قانونی هستند، آنگاه با اعمال سهمیه در اولویت قرار می‌گیرند. درصورتی که شاکی جهت مستندات موجود در پرونده شرط معدل و نیز مدرک زبان انگلیسی را واجد نبوده است. ثالثا: طبق بند ۷ ماده یک دستورالعمل اعطا بورس دکتر خارج از کشور مربوط به سال ۱۳۸۹، حداقل معدل کارشناسی وکارشناسی ارشد داوطلبان اعزام به ترتیب (۱۴) و (۱۶) شرط شده است … حال آنکه معدل واقعی شاکی در مقاطع مذکور به ترتیب ۱۲ / ۸۵ و ۱۴ / ۵ بوده است. بدتر آنکه مطابق سند برگ شماره … پرونده شاکی در فرم مشخصات اولیه معدل خود را برخلاف واقع در مقاطع کارشناسی و کارشناسی ارشد به ترتیب ۱۴ / ۸۰ و ۱۶ اعلام داشته است و در مرحله جایابی برای عضویت در هیأت علمی پس از طی دوره تحصیلی دکتری برخلاف واقع به دانشگاه خواجه نصیر الدین طوسی معدل خود را درآن مقاطع ۱۴ / ۵ و ۱۵ گزارش نموده است … که پس از بررسی‌ها و استعلامات وزارت علوم، خلاف بودن موارد اعلامی شاکی درخصوص معدل کشف گردیده است … با این اوصاف شاکی از همان ابتدا شرایط قانونی دستورالعمل اعطای بورس را درسال ۱۳۸۹ به نحو کامل واجد نبوده است. رابعا به موجب نامه شماره … سازمان سنجش که در پاسخ به استعلام شماره … اداره کل بورس صادرگردیده مدرک زبان شاکی باتوجه به محل برگزاری که کشور تایلند بوده است، مورد تأیید آن سازمان قرار نگرفته است و شاکی در زمان معین‌شده فاقد شرط مدرک زبان بوده است … خامسا: در تصمیمات و توافقات فی‌مابین کمیسیون اصل نود مجلس شورای اسلامی و نمایندگان وزارت علوم تحقیقات وفناوری که مورد استناد شاکی قرار گرفته است بشرح بند ۴ صورتجلسه ۱۳۹۴ / ۳ / ۱۱ که آن کمیسیون با نمایندگان وزارت علوم تصریح گردیده (درخصوص افرادی که در مراحل اولیه پذیرش واعطای سهمیه بورس به وزارت علوم به هرصورت خلاف واقع اطلاعات درخواستی ارائه نموده‌اند، می‌بایست بورسیه آنان توسط وزارت علوم لغو و وجوه اختصاصی وارد شده، به نحو مقتضی به خزانه کشور عودت گردد) هم‌چنین درنامه شماره ۹ / ۳۹۰۰ / ۸۳۵۵۳ مورخه ۱۳۹۴ / ۱ / ۳۰ رئیس کمیسیون اصل نود خطاب به وزیر علوم تحقیقات وفناوری به عنوان نتیجه رسیدگی موضوع بورسیه‌ها بشرح جزء ج ذیل بند ۲ عنوان گردیده (کسانی که باعلم واطلاع مبادرت به اعلام اطلاعات نادرست راجع به معدل یا سن نموده‌اند و موجب تصمیم اشتباه شورای مرکزی بورس شده‌اند فاقد صلاحیت و شرایط شناخته‌شده و بورسیه آنان لغو می‌گردد) سادسا: با اخذ مدارک از رأی وحدت رویه و لازم الاتباع شماره ۱۱۷ مورخه ۱۳۹۱ / ۳ / ۱ هیأت عمومی دیوان عدالت اداری امتیازاتی که بر اثر نقض قوانین و مقررات برای اشخاص حاصل گردیده، موجب ایجاد حق نمی‌باشد و لغو اثر از آن امتیازات مغایر قانون تشخیص نگردیده. با این اوصاف اقدام اداره کل بورس و شورای مرکزی بورس وزارت علوم مبنی بر لغو بورسیه شاکی به جهات فوق وسایر استدلالهای مذکور در دفاعیه آن وزارتخانه مغایرقانون و خارج ازحدود اختیارات قانونی تشخیص نمی‌گردد. لذا در نتیجه رای به رد شکایت شاکی صادر و اعلام می‌گردد. این رای ظرف ۲۰ روز پس از ابلاغ قابل اعتراض درشعب تجدیدنظردیوان عدالت اداری است. 
. 
رئیس شعبه ۳ دیوان عدالت اداری - واحدی. رأی شعبه تجدیدنظر دیوان عدالت اداری. در خصوص تجدید نظرخواهی آقای ح. الف. الف. فرزند ر نسبت به دادنامه شماره ۹۳۱ - ۱۳۹۴ / ۴ / ۶ صادره از شعبه سوم بدوی دیوان عدالت اداری، با عنایت به اینکه وفق مواد ۱۴ , ۱۵ , ۱۷ , ۱۹ , ۲۱ آئین نامه اعطاء بورس مصوب ۱۳۶۸ به ترتیب اولویت نمره آزمون صورت می‌گیرد و وفق ماده ۱ بند ۷ دستورالعمل اعطای بورس دکترای خارج از کشور در سال ۱۳۸۹ حداقل معدل در دوره کارشناسی ۱۴ و کارشناسی ارشد ۱۶ بوده است، مع‌الوصف شاکی بدون آزمون و با خلاف واقع نشان دادن معدل‌های مذکور (بدون داشتن معدل لازم) پذیرفته‌شده است و سپس با تبدیل بورس خارج از کشور به داخل کشور و در مرحله جایابی دانشگاه داخلی موضوع نداشتن معدل لازم و مغایرت نمره ارائه‌شده با نمره واقعی کشف می‌گردد، از طرفی تجدید نظرخواه در دادخواست تجدید نظرخواهی ایراد عدم صلاحیت دیوان را مطرح نموده است. در حالیکه دادخواست اولیه و طرح شکایت را از طریق دیوان عدالت اداری خود شروع نموده است. مضافا اینکه در صورت‌جلسه مورخ ۱۳۹۴ / ۰۲ / ۲۷ در پرونده شعبه سوم بدوی و در بند ۳ دادخواست تجدید نظرخواهی … و در نامه دو صفحه‌ای مورخ … خطاب به وزیر اطلاعات منکر اقدامات خلاف واقع‌شده است. در حالی که در نامه هفت صفحه‌ای مورخ … خطاب به وزیر علوم کاملا اعتراف به اقدامات خود مبنی بر ارائه معدل خلاف واقع نموده است و با توجه به لایحه دفاعیه واصله از سوی تجدید نظر خوانده و با عنایت به اینکه رأی معترض عنه وفق مقررات اصدار یافته است و تجدید نظرخواه دلیل و مدرک قابل‌توجه و موجهی که نقض رأی معترض عنه را ایجاب نماید ارائه ننموده است، لذا به استناد ماده ۷۱ قانون تشکیلات و آئین دادرسی دیوان عدالت اداری ضمن رد تجدید نظرخواهی رأی معترض عنه را عینا تأیید می‌نماید. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. نظر به اینکه بر اساس مصوبه ششصد و سی‌امین جلسه مورخ ۱۳۸۷ / ۰۶ / ۱۲ شورای عالی انقلاب فرهنگی، تصمیمات و آراء نهایی و قطعی صادره در هیأت‌ها و کمیته‌های تخصصی فعال در وزارت خانه‌ها‌ی علوم و بهداشت قابل شکایت و رسیدگی در دیوان عدالت اداری و سایر مراجع قضایی نیست، بنابراین نقض رای هیأت بدوی تخلفات انتظامی دانشگاه‌های علوم پزشکی قابل شکایت در دیوان نبوده و مستندا به ماده ۱۰ قانون تشکیلات و آیین دادرسی دیوان عدالت اداری قرار رد شکایت شاکی صادر و اعلام می‌نماید. رای صادر شده ظرف مهلت ۲۰ روز از تاریخ ابلاغ قابل اعتراض در محاکم تجدید نظر دیوان عدالت می‌باشد. 
. 
رئیس شعبه سوم دیوان عدالت اداری - پورقربانی. رأی شعبه تجدیدنظر دیوان عدالت اداری. با عنایت به اینکه مصوبه ۶۳۰ مورخ ۱۳۸۷ / ۰۶ / ۱۲ شورای عالی انقلاب فرهنگی صرفا آن دسته از تصمیمات مربوط به شوون علمی و آموزشی که از این جهت مورد اعتراض قرار گرفته است، از صلاحیت دیوان عدالت اداری خارج نموده است و هیچ دلالتی بر عدم صلاحیت دیوان عدالت اداری نسبت به رسیدگی به شکایت از آرای هیأت بدوی انتظامی اعضای هیأت [علمی] که از حیث عدم رعایت قوانین و مقررات مورد اعتراض قرار گرفته است ندارد، بنابراین قرار رد صادره از شعبه سوم بدوی موجه نبوده ضمن پذیرش تجدید نظر خواهی و نقض رأی معترض عنه مستندا به ماده ۷۲ قانون تشکیلات و آئین دادرسی دیوان عدالت اداری، پرونده جهت رسیدگی ماهوی به شعبه مرجوع الیه بدوی اعاده می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. در خصوص شکایت آقای الف. ر. به طرفیت اداره تعاون کار و رفاه اجتماعی بلوار فردوس و سازمان تامین اجتماعی به خواسته نقض رای مورخه … هیات بررسی‌کننده بیمه بیکاری نظر به مفاد شکایت شاکی و مستندات ابرازی پیوست دادخواست و مفاد لایحه جوابیه طرف شکایت به شماره … نظر به اینکه بنا به حکم مقرر در مواد ۲ و ۷ قانون بیمه بیکاری و آئین نامه اجرایی آن، بیمه بیکاری به کارگری متعلق است که بدون دخالت اراده ایشان از کار خود بیکار می‌گردد و ادعای پروژه‌ای بودن کار، عدم نیاز به جهت اتمام بخشی از پروژه، کاهش حجم ماهیت غیر دائم کار به استناد تفاهم‌نامه شماره ۱۱۸۷۳۹ - ۱۳۸۴ / ۱۲ / ۱۱ فیما بین وزارت تعاون، کار و رفاه اجتماعی و سازمان تامین اجتماعی به لحاظ مغایرت صریح با مقررات قانون بیمه بیکاری، قابلیت ترتیب اثر نداشته، لذا با این توصیف حکم به ورود شکایت شاکی و نقض رای معترض عنه و رسیدگی مجدد موافق جدول ذیل ماده ۷ قانون بیمه بیکاری در هیات مربوطه صادر و اعلام می‌گردد. رأی صادره به استناد ماده ۶۵ قانون تشکیلات و آیین دادرسی دیوان عدالت اداری ظرف مهلت بیست روز از تاریخ ابلاغ قابل تجدید نظرخواهی در شعب تجدید نظر دیوان عدالت اداری است. 
. 
رئیس شعبه ۳۹ دیوان عدالت اداری - دهاقانی. رأی شعبه تجدیدنظر دیوان عدالت اداری. نظر به اینکه تجدید نظرخواه ایرادی که موجب نقض رای شعبه بدوی به شماره فوق باشد ابراز نداشته و شعبه بدوی هم با توجه به مستندات و رعایت مقررات و آئین دادرسی اقدام به صدور رای نموده است، لذا مستندا به ماده ۷۱ قانون تشکیلات و آئین دادرسی دیوان رای شعبه بدوی را عینا تایید می‌نماید. رای صادره قطعی است. 
. 
رئیس و مستشار شعبه چهارم تجدید نظر دیوان عدالت اداری
. 
ورامینی عزیزی
. 
. 
<#>
. رأی شعبه بدوی دیوان عدالت اداری. در خصوص شکایت نامبرده به رای صادره از هیات حل اختلاف مزبور، نظر به اینکه طبق صراحت ادعای خواهان سمت ایشان در شرکت صنایع غذائی د. مدیر مالی شرکت مزبور بوده و سمت مذکور از شمول مشاغل کارگری خارج می‌باشد، لذا مستندا به مواد ۱۰ و ۶۵ از قانون تشکیلات و آئین دادرسی دیوان عدالت اداری مصوب سال ۱۳۹۲ قرار رد شکایت صادر می‌گردد. این رای ظرف ۲۰ روز از تاریخ ابلاغ، قابل شکایت در شعب تجدید نظر دیوان عدالت اداری است. 
. 
رئیس شعبه ۳۴ دیوان عدالت اداری - متین. رأی شعبه تجدیدنظر دیوان عدالت اداری. با عنایت به اینکه هرگونه [رابطه] کارگری و کارفرمایی به موجب ماده ۲ و ۳ و ۷ و ۹ و ۱۰ از قانون کار اثبات می‌شود و سمت و پست کارگر ماهیت قرارداد را تغییر نمی‌دهد و لذا رابطه کارگری و کارفرما تجدید نظرخواه که کارفرما باشد محرز است، بنابراین حکم به ورود شکایت و نقض قرار معترض عنه و ارجاع امر به همان شعب بدوی جهت رسیدگی مجدد صادر و اعلام می‌گردد. این رای به استناد ماده ۷۲ از قانون تشکیلات و آئین دادرسی دیوان عدالت اداری صادر شده و قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. طبق بند ۲ ماده ۱۰ قانون تشکیلات و آئین دادرسی دیوان عدالت اداری آراء قطعی مراجع اداری قابل شکایت و رسیدگی در دیوان عدالت اداری می‌باشند و با توجه به اینکه مرجع رسیدگی به اختلافات ما بین گمرک و صاحبان کالا ناشی از مقررات گمرکی بدوا می‌بایست در کمیسیونهای بدوی و تجدید نظر رسیدگی به اختلافات گمرکی مطرح گردد و در مانحن فیه شکایت شاکی در کمیسیونهای مذکور مطرح نگردیده است، بنابراین شکایت شاکی قبل از طرح در کمیسیونهای مزبور و صدور حکم قطعی قابلیت استماع در دیوان را ندارد. بنا به مراتب قرار رد شکایت شاکی صادر و اعلام می‌گردد. رای صادره ظرف ۲۰ روز از تاریخ ابلاغ قابل اعتراض در شعب تجدیدنظر دیوان است. 
. 
رئیس شعبه ۱۳ دیوان عدالت اداری - رشیدی. رأی شعبه تجدیدنظر دیوان عدالت اداری. با عنایت به اینکه موضوع اعتراض به عدم استرداد وجوه دریافتی بابت عوارض و حقوق گمرکی از مصادیق قابل رسیدگی در هیأت‌های حل اختلاف گمرکی است و لذا موضوع به صورت ابتدائی قابل طرح در دیوان عدالت اداری نمی‌باشد و چنانچه گمرک از ارجاع موضوع به هیأت‌های مذکور خودداری کرده باید از اقدام اخیر شکایت به عمل می‌آمد، و نظر به اینکه تجدید نظرخواه ایراد و اعتراض موثری که زمینه نقض رأی معترض عنه را فراهم آورد ارائه نکرده است و لذا با استناد به ماده ۷۲ قانون تشکیلات و آئین دادرسی دیوان عدالت اداری ضمن رد تجدید نظرخواهی رأی معترض عنه تأیید می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
اکابری مولابیگی
. 
. 
<#>
. رأی شعبه بدوی دیوان عدالت اداری. با عنایت به محتویات پرونده و اظهارات شاکی به شرح متن دادخواست و ضمائم و مفاد لایحه دفاعیه طرف شکایت [اداره آموزش و پرورش شهرستان امیدیه] و ضمن ملاحظه و مطالعه اسناد و مدارک ابرازی از ناحیه طرفین نظر به اینکه به موجب رای وحدت رویه شماره ۷۲۳ مورخه ۱۳۸۶ / ۸ / ۲۲ صادره از ناحیه هیات عمومی دیوان عدالت اداری و با اخذ وحدت ملاک از آن پرداخت مزایای مناطق محروم به شاکی می‌بایست از زمان تصویب قانون شاغلین مناطق محروم سال ۱۳۶۷ مورد محاسبه قرار گیرد، بنا به مراتب فوق شکایت مطروحه وارد تشخیص و مستندا به ماده ۱۰ و ۶۵ قانون تشکیلات و آئین دادرسی دیوان عدالت اداری حکم به ورود شکایت و الزام خوانده به پرداخت فوق‌العاده مناطق محروم و دور افتاده در حق خواهان صادر می‌نماید و در رابطه با مطالبه مزایای فوق به تاریخ انشاء رای (به نرخ روز) مستندا به رای وحدت رویه شماره ۱۵۶ مورخ ۱۳۴۸ / ۱ / ۲۰ صادره از ناحیه هیات عمومی دیوان عالی کشور مبنی بر اینکه دولت در امور اداری و استخدامی از پرداخت خسارت تاخیر تادیه معاف می‌باشد، رای به رد شکایت صادر می‌گردد. رای صادره ظرف بیست روز از ابلاغ قابل تجدیدنظر خواهی در شعب تجدیدنظر دیوان می‌باشد. 
. 
رئیس شعبه ۲۷ دیوان عدالت اداری - آزادی. رأی شعبه تجدیدنظر دیوان عدالت اداری. نظر به اینکه طبق ماده ۶۵ قانون تشکیلات و آئین دادرسی دیوان عدالت اداری مهلت تجدیدنظر خواهی نسبت به آرا شعب بدوی دیوان برای اشخاص مقیم ایران بیست روز و برای اشخاص خارج از ایران دو ماه ازتاریخ ابلاغ است و از آنجاییکه تجدیدنظرخواه مقیم ایران است و رای معترض عنه در تاریخ ۱۳۹۴ / ۱۰ / ۶ به تجدیدنظر خواه ابلاغ‌شده و تجدیدنظر خواه در تاریخ ۱۳۹۴ / ۱۱ / ۷ مبادرت به تجدیدنظرخواهی و ثبت دادخواست خارج از مهلت قانونی نموده است، لذا با اجازه حاصله از ماده ۶۸ قانون مذکور قرار رد دادخواست صادر و اعلام می‌گردد. رای صادره قطعی است. 
. 
مستشاران شعبه ۱۳ تجدیدنظر دیوان عدالت اداری
. 
واحدی - دلاوری
. 
. 
<#>
. رأی شعبه بدوی دیوان عدالت اداری. با بررسی مندرجات اوراق پرونده و مراتب مذکور در گردش کار، نظر به اینکه شاکی به صورت قرارداد پیمانی اشتغال داشته و خود وی نیز به آن اذعان نموده است، با قبول مفاد لایحه دفاعیه و استدلالهای به عمل آمده در آن و با استناد به ماده ۳ آئین نامه استخدام پیمانی مصوب ۱ / ۶ / ۱۳۶۸ و با استفاده از رأی وحدت رویه شماره ۳۸۳ مورخ ۱۵ / ۹ / ۱۳۸۹ هیأت عمومی دیوان عدالت اداری به لحاظ اتمام مدت قرارداد و اینکه استخدام فوق‌لیسانس به عنوان هیأت علمی دردانشگاه به موجب مصوبه هیأت امناء ممنوع می‌باشد و براساس بند ب ماده ۲۰ قانون برنامه پنجم توسعه مصوبات هیأت امناء دانشگاه درحکم قانون می‌باشد. الزام قانونی براجابت خواسته وجود ندارد. علیهذا شکایت غیر وارد تشخیص و حکم به رد دادخواست صادر و اعلام می‌شود. رأی صادره به استناد ماده ۶۵ قانون تشکیلات و آیین دادرسی دیوان عدالت اداری ظرف ۲۰ روز از تاریخ ابلاغ قابل تجدیدنظرخواهی در شعب تجدیدنظردیوان عدالت اداری می‌باشد. 
. 
رئیس شعبه ۴ دیوان عدالت اداری - کریمی. رأی شعبه تجدیدنظر دیوان عدالت اداری. استخدام جهت عضویت هیات علمی دانشگاه‌ها و همچنین تمدید قراردادهای پیمانی فرایند اجرائی و شرایط خاص داشته و مراکز علمی براساس بند ب ماده ۲۰ قانون برنامه پنجم توسعه مصوب ۱۳۸۹ مطابق مصوبات هیات امنا اراده می‌گردد. علیهذا با عنایت به مفاد بند «ز» ماده ۴۴ همان قانون و ماده ۷۱ قانون جامع خدمات‌رسانی به ایثارگران و با لحاظ نحوه ورود و استخدام وی در ابتدای امر و مدرک تحصیلی نامبرده، نظر به اینکه از سوی تجدیدنظرخواه ایرادی موثر، بطوری که اساس رأی معترض عنه را مخدوش نماید ابراز نشده و در رسیدگی به پرونده و صدور رأی اقدام مغایر موازین قانونی که موجبات فسخ رأی بدوی را فراهم آورد مشهود نیست، لذا به استناد ماده فوق‌الذکر ضمن رد تجدیدنظرخواهی، دادنامه شماره ۳۳۴۴ - ۱۳۹۳ / ۱۲ / ۹ تأیید می‌گردد. رأی صادره قطعی است. 
. 
رئیس و مستشار شعبه هشتم تجدید نظر دیوان عدالت اداری
. 
موسوی آریا فر
. 
. 
<#>
. رأی شعبه بدوی دیوان عدالت اداری. نظر به اینکه تعلیق رابطه کار بر اساس مواد ۱۵ و ۲۳ قانون کار مربوط به تعطیلی کار و کارگاه است و نه عذر کارگر از جهت بیماری، بنابراین تخلف از قوانین و مقررات در صدور رأی معترض عنه مشهود بوده و مستندا به ماده ۱۰ قانون تشکیلات و آیین دادرسی دیوان عدالت اداری حکم به ورود شکایت شاکی و نقض رای معترض عنه و ارجاع به هیات مربوط جهت رسیدگی مجدد صادر و اعلام می‌کند. رای صادر شده ظرف ۲۰ روز از تاریخ ابلاغ قابل اعتراض در شعب تجدید نظر دیوان عدالت اداری است. 
. 
دادرس شعبه ۲۰ دیوان عدالت اداری - پورقربانی. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی ازجمله مواد ۱۵ و ۲۳ قانون [کار] و ۸۶ و ۸۷ آئین دادرسی کار صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. در خصوص شکایت مذکور [ابطال اقدامات مدیریت امور اراضی گیلان دایر بر تنظیم فسق رسمی شماره … دفترخانه اسناد رسمی] نظر به اینکه قانون اصلاحات ارضی مصوب ۱۳۴۰ و مواد الحاقی به قانون اصلاحات ارضی مصوب ۱۳۴۱ و قانون تقسیم و فروش املاک مورد اجاره به زارعین مستاجر مصوب ۱۳۴۷ شامل مطلق قراء و دهات بوده بدون اینکه به وجوه قریه و ده در محدوده شهر یا خارج از آن تصریحی کرده باشد و ماده ۴۳ آیین‌نامه اصلاحات ارضی مصوب ۱۳۴۳ بر خروج اراضی مزروعی و باغات محدوده شهرها از شمول مقررات اصلاحات ارضی دلالت دارد و تصریح و تاکیدی بر قراء و دهات نداده و با این وصف قریه فندق بیجار اگر چه در سال ۱۳۳۴ به محدوده شهر الحاق گردیده، لیکن بدلیل قریه بودن مشمول قانون تقسیم و فروش املاک مورد اجاره به زارعین مستاجر گردیده و بنابراین اقدامات مشتکی عنه مخالفتی با موازین قانونی نداشته و مستندا به مواد ۵۸ و ۶۵ قانون تشکیلات و آئین دادرسی دیوان عدالت اداری مصوب ۱۳۹۲ حکم به رد شکایت صادر و اعلام می‌دارد. رای صادره ظرف ۲۰ روز از تاریخ ابلاغ قابل تجدیدنظر در شعب محترم تجدیدنظر دیوان می‌باشد. 
. 
رئیس شعبه دهم دیوان عدالت اداری - دیزجی. رأی شعبه تجدیدنظر دیوان عدالت اداری. نظر به اینکه از ناحیه تجدیدنظرخواه دلیل موجه و موثری که موجب بی اعتباری و نقض رای شعبه بدوی را فراهم نماید ارائه نشده و دادنامه تجدیدنظرخواسته با توجه به دلایل و مدارک طرفین بر اساس مقررات و موازین قانونی صادر شده و تخلفی که موجب تضییع حقوق تجدیدنظر خود را سبب گردد مشهود و ملحوظ نیست، علیهذا با رد تجدیدنظرخواهی تجدیدنظر خواه مستندا به ماده ۷۱ قانون تشکیلات و آئین دادرسی دیوان عدالت اداری دادنامه مورد اعتراض شعبه بدوی را تایید و ابرام می‌نماید. رأی صادره طبق ماده ۳ قانون مذکور قطعی است. 
. 
رئیس و مستشار شعبه هفتم تجدیدنظر دیوان عدالت اداری
. 
جباری محمدی
. 
. 
<#>
. رأی شعبه بدوی دیوان عدالت اداری. درخصوص شکایت خانم م. ن. بطرفیت وزارت آموزش و پرورش (هیأت رسیدگی به تخلفات اداری) به خواسته فوق‌الذکر [اعتراض به رأی هیات مذکور] نظر به اینکه هیأت صادر کننده رأی معترض عنه در صدور رأی موصوف بندهایی از ماده ۲۱ آئین نامه اجرائی قانون رسیدگی به تخلفات اداری همانند سوابق و موقعیت کارمند را مراعات ننموده و از این جهت مجازات تعیین‌شده با تخلفات انتسابی به وی تناسب نداشته، بنابراین رأی صادره از این جهت مخدوش می‌باشد. لذا شکایت شاکی را وارد تشخیص مستندا به مواد ۳ و ۱۰ - ۱۱ و ۶۳ قانون تشکیلات و آئین دادرسی دیوان عدالت اداری حکم به ورود شکایت و نقض رأی معترض عنه صادر و اعلام تا هیأت مربوطه ضمن رسیدگی مجدد و با رعایت مراتب فوق و موازین شرعی و قانونی و رأفت اسلامی مبادرت به صدور رأی شایسته نماید. این رای ظرف ۲۰ روز از تاریخ ابلاغ قابل تجدید نظر در شعب تجدیدنظر دیوان عدالت اداری می‌باشد. 
. 
دادرس شعبه ۲۱ دیوان عدالت اداری - بهرامی. رأی شعبه تجدیدنظر دیوان عدالت اداری. نظر به اینکه اعتراضات تجدیدنظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رأی معترض به شود و از آنجایی که دادنامه مورد اعتراض منطبق با موازین قانونی صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدیدنظرخواهی با استناد به ماده ۷۱ قانون تشکیلات و آئین دادرسی دیوان عدالت اداری رأی معترض به عینا تایید و استوار می‌گردد. رأی صادره قطعی است. 
. 
مستشاران شعبه ۱۰ تجدیدنظردیوان عدالت اداری
. 
شریعت فر - دلاوری
. 
. 
<#>
. رأی شعبه بدوی دیوان عدالت اداری. در خصوص شکایت آقای الف. و خانمها … با وکالت آقای ع. م. و خانم ف. ق. به طرفیت سازمان تامین اجتماعی تهران به خواسته صدور حکم ابطال عملیات اجرایی نسبت به پلاک … بخش … تهران با توجه به مفاد دادخواست تقدیمی و ضمائم آن و لایحه دفاعیه مشتکی عنه [سازمان تأمین اجتماعی تهران] نظر به اینکه به موجب ماده ۶۶ قانون تامین اجتماعی در صورتی که ثابت شود وقوع حادثه مستقیما ناشی از عدم رعایت مقررات حفاظت فنی و بروز بیماری ناشی از عدم رعایت مقررات بهداشتی و احتیاط لازم از طرف کارفرما یا نمایندگان او بوده، سازمان تامین اجتماعی هزینه‌های مربوط به معالجه و غرامت و مستمری‌ها و غیره را پرداخته و طبق ماده ۵۰ این قانون از کارفرما مطالبه و وصول خواهد نمود. آنچه مسلم است ملک یاد شده طبق گردشکار پرونده متعلق به غیر کارفرما و در اجاره شخصی بنام م. ا. بوده و برابر قوانین و مقررات جاریه کشور، کارفرما مسئول پرداخت خسارت وارده به سازمان می‌باشد [و] هیچگونه قصور و تقصیری متوجه مالکین نبوده است و مالکین هیچگونه نقشی در دایر کردن کارگاه و استخدام کارگر نداشته و رابطه کارگری و کارفرمایی بین ماکلین و شخص حادثه‌دیده وجود ندارد. بر این اساس توقیف و بازداشت ملک یاد شده از سوی سازمان مخالف مقررات قانونی بوده و شکایت مطروحه وارد و ثابت است. مستندا به مواد ۱۰ و ۱۱ و ۶۵ قانون دیوان، حکم به ورود شکایت و الزام سازمان به رفع بازداشت ملک مذکور و ابطال اعلامیه بدهی در بازه زمانی … که بر علیه غیر کارفرما صادر گردیده صادر و اعلام می‌گردد. این رای ظرف ۲۰ روز پس از ابلاغ، قابل تجدید نظرخواهی در شعب تجدید نظر دیوان عدالت اداری می‌باشد. 
. 
رئیس شعبه ۱۲ دیوان عدالت اداری - سامانلو. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی ازجمله مواد ۱۰ و ۱۱ و ۶۵ قانون تشکیلات و آئین دادرسی دیوان صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد. لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۲ تجدیدنظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. در خصوص شکایت شاکی علیه خوانده [سازمان تأمین اجتماعی اصفهان] مبنی بر تقاضای استفاده از مزایایی مشاغل سخت و زیان‌آور با توجه به اینکه شاکی پرونده کارمند می‌باشد و طبق ماده واحده قانون نحوه بازنشستگی جانبازان انقلاب اسلامی و جنگ تحمیلی و معلولین عادی و شاغلین مشاغل سخت و زیان‌آور مصوب ۱۳۶۷ / ۰۹ / ۰۱ مراتب سخت و زیان‌آور بودن شغل کارمندان دستگاه‌های اجرایی بایستی در شورای امور اداری و استخدامی کشور به تصویب برسد. نظر به اینکه شغل شاکی در مرجع مذکور مورد بررسی و تایید قرار نگرفته، فلذا در وضعیت کنونی قابلیت رسیدگی نداشته و به استناد ماده ۱۰ قانون تشکیلات و آئین دادرسی دیوان عدالت اداری قرار رد شکایت صادر و اعلام می‌گردد. رای صادره وفق ماده ۶۵ قانون تشکیلات و آئین دادرسی دیوان عدالت اداری ظرف بیست روز از تاریخ ابلاغ قابل اعتراض در شعب تجدید نظر دیوان می‌باشد. 
. 
رئیس شعبه ۳۷ دیوان عدالت اداری - چاوشی. رأی شعبه تجدیدنظر دیوان عدالت اداری. نظر به اینکه اعتراضات تجدید نظرخواه به کیفیتی نیست که اساس استنباط شعبه بدوی را مخدوش نماید و یا سبب تزلزل و نتیجتا نقض رای معترض به شود و از آنجایی که دادنامه مورد اعتراض منطبق با موازین قانونی از جمله ماده واحده قانون بازنشستگی جانبازان صادر شده است و از جهت رعایت اصول و قواعد دادرسی نیز عاری از اشکال و ایراد می‌باشد، لذا با رد تقاضای تجدید نظرخواهی با استناد به ماده ۷۱ قانون تشکیلات و آئین دادرسی دیوان عدالت اداری، رای معترض به عینا تایید و استوار می‌گردد. رای صادره قطعی است. 
. 
رئیس و مستشار شعبه ۱۲ تجدید نظر دیوان عدالت اداری
. 
رحیمی کرمی
. 
. 
<#>
. رأی شعبه بدوی دیوان عدالت اداری. در خصوص شکایت مذکور [خواسته اداره اوقاف برای ابطال نامه‌ی شماره … سازمان میراث فرهنگی و گردشگری استان تهران مبنی بر جلوگیری از صدور مجوز جهت تجدید بنایی که به صورت متیقن وقف عام است] با عنایت به اینکه حسب مفاد ماده ۱۰ از قانون دیوان صرفا اشخاصی حقیقی و حقوقی می‌توانند به طرفیت نهادهای دولتی اقامه شکایت نمایند و نظر به اینکه اداره اوقاف خود از نهادهای دولتی می‌باشد و شکایت نهادهای دولتی قابلیت استماع در دیوان [را] ندارد، لذا قرار عدم استماع شکایت صادر می‌شود. قرار صادره ظرف ۲۰ روز پس از ابلاغ قابل تجدید نظرخواهی در شعب تجدید نظر دیوان است. 
. 
رئیس شعبه اول دیوان عدالت اداری - امجدی
. 
. رأی شعبه بدوی دیوان عدالت اداری. در خصوص شکایت مذکور به طرفیت سازمان میراث فرهنگی و گردشگری استان تهران به خواسته ابطال نامه شماره … مورخه ۱۳۸۵ / ۰۸ / ۲۳ و لغو ممنوعیت ساخت و انتفاع مشروع از پلاکهای ثبتی … واقع در تهران ناحیه ۳ حسن‌آباد با عنایت به محتویات پرونده و اینکه مالکیت پلاکهای فوق الاشعار نسبت به موقوفه حسب تصویر مصدق اسناد مالکیت پیوستی محرز و محقق می‌باشد و بر همین مبنا و به دلالت قاعده تسلیط و اصل ۴۷ از قانون اساسی و ماده ۳۰ از قانون مدنی شاکی حق هرگونه دخل و تصرف در ملک و پلاکهای یادشده را در راستای احیای موقوفه و در جهت انتفاع کامل از موقوفه و مصرف عواید آن در موارد تعیین‌شده از ناحیه واقف را دارد و باقی ماندن موقوفه به صورت فعلی که کوچکترین نفعی به موقوف علیهم ندارد کاملا بر خلاف نظر واقف و غبطه وقف می‌باشد و از طرفی طبق ماده اول قانون راجع به حفظ آثار ملی کلیه آثار و ابنیه و اماکنی که تا اختتام دوره سلسه زندیه در ایران احداث‌شده را می‌توان جزء آثار ملی محسوب داشت و تحت حفاظت سازمان مشتکی عنه قرار داد در حالی که حسب مفاد لایحه دفاعیه طرف شکایت مضبوط در پرونده بنای موصوف تحت پلاکهای مارالذکر در دوره پهلوی اول احداث‌شده است، علیهذا پلاکهای ثبتی یاد شده از شمول ماده ۱ از قانون راجع به حفظ آثار ملی مصوب ۱۳۰۹ خروج موضوعی دارد و ایضا مشمول بند ج از قانون تشکیل سازمان مصوب ۱۳۶۴ / ۱۱ / ۱۰ و ماده ۱۳ از قانون اساسنامه سازمان میراث فرهنگی مصوب ۱۳۶۷ / ۰۷ / ۰۱ نیز نمی‌باشد؛ زیرا هیچ‌گونه دلیلی از طرف مشتکی عنه که حاکی از رخداد و واقعه تاریخی یا فرهنگی یا سکونت و حضور رجال تاریخی و سیاسی باشد ارائه نشده و مضافا به اینکه وفق نظریه شورای محترم نگهبان به شماره ۶۰۷۶ مورخه ۱۳۶۱ / ۰۸ / ۰۳ مشمول قانون استنادی طرف شکایت به املاک شخصی مخالف موازین شرع شناخته‌شده است که در مورد املاک موقوفه باید گفت بطریق اولی نمی‌توان از بازسازی و دخل و تصرف در آن به بهانه اینکه در منطقه‌ای که آثار فرهنگی دارد، جلوگیری نمود. ضمن اینکه حسب نظریه کارشناس رسمی دادگستری ملک و پلاکهای صدرالاشعار و ساختمان مورد نظر طرفین در حال حاضر عمدتا تخلیه و تخریب‌شده و از حیز انتفاع خارج‌شده است که تصاویر گرفته‌شده از ناحیه شاکی پیوست پرونده، نیز موید این ادعا می‌باشد. علیهذا با رد دفاعیات مشتکی عنه و با لحاظ مراتب اشعاری و مستندا به ماده ۱۰ از قانون دیوان با حکم به ورود شکایت و ابطال نامه معترض عنه که حاکی از ممنوعیت تخریب و نوسازی پلاکهای موصوف در ستون خواسته می‌باشد صادر می‌شود. رأی صادره ظرف ۲۰ روز پس از ابلاغ قابل تجدید نظرخواهی در شعب تجدید نظر دیوان است. 
. 
رئیس شعبه اول دیوان عدالت اداری - امجدی. رأی شعبه تجدیدنظر دیوان عدالت اداری. با عنایت به اینکه به موجب قانون راجع به حفظ آثار ملی و نیز قانون حفظ آثار ملی سال ۱۳۵۲ بناهایی که به لحاظ قدمت در اواخر سلسله زندیه احداث‌شده و یا واجد شوون ملی یا تاریخی باشند قابل ثبت به عنوان آثار ملی هستند و چون دلیلی بر اینکه ملک مذکور واجد شرایط مذکور است ارائه نشده، صرف‌نظر از اینکه ملک موصوف موقوفه بوده و باید در راستای نیات واقف بهره‌برداری گردد، و نظر به اینکه تجدید نظر خواه ایراد و اعتراض موثری که زمینه نقض رأی معترض عنه را فراهم آورد، ارائه نکرده است و لذا با استناد به ماده ۷۱ قانون تشکیلات و آئین دادرسی دیوان عدالت اداری ضمن رد تجدید نظرخواهی، رأی معترض عنه تأیید می‌گردد. رأی صادره قطعی است. 
. 
مستشاران شعبه اول تجدید نظر دیوان عدالت اداری
. 
فرجی مولابیگی
. 
. 
<#>
. رأی شعبه بدوی دیوان عدالت اداری. در خصوص دادخواست تقدیمی آقای م. ب. به طرفیت خواندگان [وزارت آموزش و پرورش، وزارت راه و شهرسازی، وزارت امور اقتصاد و دارایی] به خواسته صدور حکم به الزام خواندگان به واگذاری خانه سازمانی تحت اختیار به شرح مندرجات دادخواست و ضمائم پیوستی شعبه با توجه به مفاد و محتویات پرونده و دقت در متن لایحه جوابیه تقدیمی به شماره … ثبت دفتر لوایح نظر به اینکه برابر ماده ۸ قانون ساماندهی و حمایت از تولید و عرضه مسکن مصوب ۱۳۸۷ / ۲ / ۲۵ و اصلاحیه مورخ ۱۳۸۹ / ۹ / ۲۸ کلیه وزارتخانه‌ها موسسات دولتی و شرکت‌های دولتی که صد در صد سرمایه و سهام آنها متعلق به دولت می‌باشد، مکلفند به منظور کمک به تامین مسکن کارکنان شاغل و بازنشسته فاقد مسکن و متقاضی خرید یا ساخت مسکن مطابق با الگوی مصرف مسکن خانه‌های سازمانی در مالکیت خود را پس از پایان مدت اجاره استفاده کنندگان فعلی حسب آیین‌نامه مربوطه بدون الزام به رعایت قانون فروش خانه‌های سازمانی مصوب ۱۳۶۵ / ۷ / ۹ از طریق مزایده عمومی یا به ساکنین واجد شرایط (فاقدین زمین یا واحد مسکونی یا سابقه در بانک اطلاعات وزارت مسکن و شهرسازی) تا ۲۰۰ متر مربع به شرط قابل تفکیک بودن با قیمت کارشناسی روز و مازاد بر ۲۰۰ متر مربع غیر قابل تفکیک با ده درصد اضافه قیمت کارشناسی روز و مازاد بر ۲۰۰ متر مربع قابل تفکیک آن نیز به روش مزایده عمومی به فروش رسانده و وجوه حاصل را به حسابی که به وسیله خزانه داری کل کشور در بانک مرکزی واریز نمایند. با توجه به اینکه شاکی پرونده برابر سوابق اعلامی ضمیمه پرونده ساکن خانه سازمانی و فاقد سابقه مالکیت زمین یا واحد مسکونی یا سابقه در بانک اطلاعات وزارت راه و شهرسازی بوده، علیهذا شعبه خواسته مطروحه را وارد و موجه تشخیص و مستندا به ماده ۱۱ قانون تشکیلات و آیین دادرسی دیوان عدالت اداری مصوب ۱۳۹۲ / ۳ / ۲۵ حکم به ورود شکایت شاکی و الزام خواندگان به فروش خانه سازمانی تحت تصرف مشارالیه با رعایت کامل ضوابط مقرر در ماده ۸ قانون ساماندهی و حمایت از تولید و عرضه مسکن مصوب ۱۳۸۷ / ۲ / ۲۵ و اصلاحیه مورخه ۱۳۸۹ / ۹ / ۲۸ و آیین‌نامه اجرایی مصوب وزیران عضو کارگروه مسکن به شماره ۲۴۱۸۲ / ت ۴۲۴۲۸ - ۱۳۸۸ / ۲ / ۷ صادر و اعلام می‌گردد. رای صادره ظرف مدت بیست روز پس از ابلاغ قابل تجدید نظر شعب تجدید نظر در دیوان عدالت اداری می‌باشد. 
. 
رئیس شعبه ۸ دیوان عدالت اداری - سعادت. رأی شعبه تجدیدنظر دیوان عدالت اداری. نظر به اینکه دلائل موجه و مؤثری که موجب نقض و بی اعتباری رأی شعبه بدوی را اثبات نماید در دادخواست تجدیدنظرخواهی ارائه نشده است واز سوی دیگر دادنامه مورد شکایت با توجه به دلائل طرفین و بر اساس مقررات و موازین قانونی صادر شده است و تخلفی که موجب تضییع حقوق تجدید نظرخواه را فراهم نماید مشهود نیست، بنابراین تجدیدنظرخواهی غیرموجه تشخیص و به استناد ماده ۷۱ قانون تشکیلات و آئین دادرسی دیوان رأی شعبه بدوی تأیید و ابرام می‌گردد. رأی صادره قطعی است. 
. 
رئیس و مستشار شعبه هفتم تجدیدنظر دیوان عدالت اداری
. 
جباری اکابری
. 
. 
<#>
. رأی شعبه بدوی دیوان عدالت اداری. نظربه اینکه اولا از مفاد تبصره‌های ۱ و ۲ و ۳ ماده صد قانون شهرداریها چنین استنباط می‌شود که کمیسیون‌های ماده صد زمانی مجاز به صدور رأی تخریب هستند که کارشناس آن را تجویز نماید، ثانیا صدور رأی به تخریب محصور و محدود به عدم رعایت مقررات شهرسازی و فنی و بهداشتی است، ثالثا- در مواردی که مهندس ناظر ساختمان استحکام بنا را تأیید نماید نظر هئیت کارشناس رسمی دادگستری موثر در احراز ضرورت جهت صدور رأی تخریب بوده و الزامی برای کمیسیون به صدور رأی تخریب نیست و کلمه می‌تواند در ماده صد مفید همین معنی است، رابعا شهرداری وفق ماده صد ملزم به جلوگیری از وقوع تخلف و مکلف به ممانعت از ادامه ساخت‌وساز بدون پروانه ساختمانی یا خلاف مفاد آن به وسیله مأمورین مربوطه می‌باشد، خامسا اهمال شهرداری در اعمال نظارت قانونی خود (از جهت جلوگیری از وقوع تخلف ساختمانی) علاوه بر اینکه موجبات تجری افراد را فراهم می‌نماید و وقوع تخلف را تسهیل می‌کند، دلیل بر قلع و تخریب مستحدثات نیست، الا اینکه تخلف مورد تأیید کارشناس و مستمر باشد که در این صورت شهرداری از باب قاعده اقدام، هیچ‌گونه مسئولیت و ضمانی ندارد، سادسا وفق تبصره ۷ ماده صد مهندسین ناظر ساختمانی مکلف به نظارت علی الدوام بر عملیات ساختمان‌سازی و انطباق بنای احداثی با مفاد نقشه و پروانه ساختمانی بوده و قصور آن قابل پیگیری است. علیهذا رأی نقض و رسیدگی مجدد جهت بررسی دقیق دلایل و مدارک و عنداللزم ارجاع به کارشناس رسمی دادگستری به همان کمیسیون صادر کننده رأی منقوض ارجاع می‌گردد. رأی صادره وفق ماده ۶۵ قانون تشکیلات وآئین دادرسی دیوان عدالت اداری ظرف ۲۰ روز پس از ابلاغ قابل تجدید نظر خواهی در شعب تجدید نظر دیوان عدالت اداری است. 
. 
رئیس شعبه ۳۰ دیوان عدالت اداری - محمدی. رأی شعبه تجدیدنظر دیوان عدالت اداری. نظر به اینکه دلائل موجه و موثری که موجب نقض و بی اعتباری رأی شعبه بدوی را اثبات نماید در دادخواست تجدید نظر خواهی ارائه نشده است و از سوی دیگر دادنامه مورد شکایت با توجه به دلائل طرفین و بر اساس مقررات و موازین قانونی صادر شده است و تخلفی که موجب تضییع حقوق تجدید نظر خواه را فراهم نماید مشهود نیست، بنابراین تجدید نظر خواهی غیر موجه تشخیص و به استناد ماده ۷۱ قانون تشکیلات و آئین دادرسی دیوان رأی شعبه بدوی تائید و ابرام می‌گردد. رأی صادره قطعی است. 
. 
رئیس و مستشار شعبه ۷ تجدید نظر دیوان عدالت اداری
. 
جباری اکابری
. 
. 
<#>
. رأی شعبه دیوان عالی کشور. شماره پرونده: ۸۷۰۹۹۸۰۲۲۹۱۰۰۵۸۹ شماره دادنامه: ۹۵۰۹۹۷۰۹۰۷۴۰۰۰۱۴ شعبه: شعبه چهاردهم دیوان عالی کشور تاریخ: ۱۳۹۵ / ۰۲ / ۱۵ - ۱۳:۰۹ قاضی: غلامرضا خلف رضائی قاضی: محمدحسین راضی قاضی: محمدرضا صابر. خلاصه جریان پرونده: به تاریخ ۱۳۸۷ / ۱۰ / ۲۴ آقای سید م. ب. ش. به وکالت از طرف آقای ک. ط. ک. دادخواستی به طرفیت خانم ر. و آقایان م. و م. همگی ط. ک. و آقایان س. و ج. هر دو ج. ک. به خواسته ۱ - صدور قرار تأمین خواسته وفق مواد ۱۰۸ و ۱۱۷ آیین دادرسی مدنی ۲ - صدور حکم بر الزام خواندگان به حضور در دفتر اسناد رسمی و انتقال رسمی دو دانگ از پلاک ثبتی شماره … بخش … تهران به علاوه پرداخت هزینه دادرسی و حق‌الوکاله وکیل تقدیم و با استناد به مدارک ضمیمه توضیح داده که ; نظر به اینکه موکل دو دانگ از پلاک ثبتی شماره … بخش … تهران به نشانی خیابان م. ی کوچه گ. پلاک … را از زمان مورث خواندگان (مرحوم ک. ج. ک.) مالک بوده ولی سندی در این رابطه تنظیم نشده بود لذا خواندگان به عنوان مالکین قهری ملک پس از فوت مورث خود ضمن تنظیم اقرارنامه عادی مورخ ۱۳۷۵ / ۱۰ / ۴ موضوع تعلق و مالکیت دو دانگ از ملک مورد ترافع را به موکل اقرار و گواهی و امضاء و تأیید نموده‌اند اما علی‌رغم آن خواندگان از تسلیم سند مالکیت مذکور به موکل خودداری و مراجعات به عمل آمده طی سالیان متمادی توسط موکل و از طریق فامیل و آشنایان در اخذ سند مؤثر واقع نشد لذا در سال ۱۳۸۶ ناچارا موکل نسبت به طرح شکایت در شورای حل اختلاف حوزه … تهران اقدام و با تشکیل پرونده کلاسه ۳۴۹ / ۲۶۵ / ۸۶ نهایتا خوانده ردیف اول در تاریخ ۱۳۸۷ / ۳ / ۶ با تنظیم صورت‌جلسه اصل سند را در اختیار موکل قرار داده و به وی تحویل نموده است و اگرچه به استناد مواد ۱۲۷۲ و ۱۲۷۵ قانون مدنی امضاء و تصدیق مقرله (موکل) در مفاد و آثار اقرارنامه استنادی به نفع موکل و اثبات حقانیت ایشان لازم و ضروری نبوده لیکن وی پس از تحویل سند به شرح فوق نسبت به امضاء آن نیز اقدام نموده است؛ علی ایحال وکیل یاد شده برابر خواسته تقاضای صدور حکم نموده است. شعبه ۳۱ دادگاه عمومی حقوقی تهران عهده‌دار رسیدگی شده و آخرین وضعیت ثبتی ملک مورد نزاع را از ثبت منطقه استفسار نموده و به شرح صفحه … پرونده رئیس ثبت منطقه شمال شرق تهران پاسخ داده که سند مالکیت شش‌دانگ یک باب خانه به شماره … واقع در بخش … تهران به موجب دادنامه افرازی شماره ۵۰۱ مورخ ۱۳۱۸ / ۱۱ / ۳ شعبه اول دادگاه بخش … تهران ذیل ثبت … صفحه … دفتر جلد … املاک به نام آقای ا. پ. ثبت و صادر و تسلیم گردیده سپس به موجب اسناد قطعی شماره ۲۴۴ … و ۲۴۴ … دفترخانه … تهران به خانم ل. ف. منتقل و به موجب سند قطعی شماره … مورخ ۱۳۷۲ / ۱۱ / ۲۱ دفترخانه … تهران به آقای ک. ج. منتقل گردیده است سپس دو دانگ مشاع از شش‌دانگ پلاک مذکور از طرف اجرای احکام مجتمع قضایی شهید بهشتی به قائم مقامی از طرف آقایان: م. و ج. و س. و م. همگی ج. ک. و خانم ز. ط. وراث مرحوم ک. ج. به موجب سند انتقال اجرائی شماره ۲۰ … مورخ ۱۳۸۴ / ۲ / ۲۵ دفترخانه … تهران به خانم ز. ر. فرزند ع. که سند مالکیت جداگانه به نام نامبرده اخیرالذکر ذیل ثبت ۳۲ … صفحه … دفتر جلد … املاک به شماره چاپی … ۸۳ الف صادر و تسلیم‌شده است. جلسه دادگاه در وقت مقرر قبلی تشکیل، وکیل خواهان لایحه‌ای در شرح خواسته تقدیم و اجمالا اعلام داشته که موکل (خواهان) برادر خوانده اول (خانم ز.) و دایی سایر خواندگان می‌باشد با توجه به رابطه فامیلی و خویشاوندی با هدف خرید دو دانگ از پلاک مورد ترافع مبالغی به مرحوم ک. ج. پرداخت‌نموده تا پلاک موصوف را به طور مشترک از فروشنده خانم ل. ف. خریداری و تملک نمایند اما علی‌رغم توافقات انجام‌شده کل پلاک فوق به نام مورث خواندگان منتقل و سند دریافت شده است و وکیل محترم یاد شده در پایان لایحه با استناد به اقرار خواندگان به مالکیت موکل نسبت به دو دانگ از ملک مورد نزاع به استناد مواد ۱۲۵۹، ۱۲۷۲ و ۱۲۷۵ قانون مدنی و ماده ۲۰۲ قانون آیین دادرسی مدنی صدور حکم برابر خواسته را تقاضا کرده است. ص ۲۷. در جلسه دادگاه از خواندگان فقط ر. و ج. و وکیل خواندگان حضور پیدا نموده‌اند ولی ما بقی خواندگان حاضر نشده‌اند و وکیل خواندگان در پاسخ به ادعای وکیل خواهان اظهار داشته دعوی مطروحه توجهی به موکلان ۴ نفر از آنان که نام فامیل آنان ج. ک. می‌باشد ندارد زیرا فقط نام احدی از آنان به نام ر. ط. ک. می‌باشد را داده که مبتنی بر اشتباه و دعوی نسبت به بقیه خواندگان مردود است از طرفی به منظور دفاع از پرونده دعوی تقابل به خواسته ابطال قولنامه مورخ ۱۳۷۵ / ۱۰ / ۴ مستند دعوی خواهان اصلی که به لحاظ وحدت منشاء و موضوع و وحدت متداعیین با این دعوی ارتباط کامل دارد تقدیم که به کلاسه ۷۲ مورخ ۱۳۸۸ / ۲ / ۱۵ ثبت و ارجاع گردیده است لذا تقاضای رسیدگی توأمان به منظور جلوگیری از آراء معارض دارد. (دادخواست تقابل ملاحظه و ضمیمه پرونده است و دادگاه توأمان رسیدگی نموده است) وکیل خواندگان در ادامه خاطر نشان‌کرده که طبق دو برگ صورت‌جلسه شورای حل اختلاف و اظهارات وکیل محترم خواهان قولنامه استنادی فاقد امضاء آقای ک. ط. و دو نفر شهود مندرج در آن بوده که ۱۲ سال (قبل) تنظیم و نزد امین و داور طرفین امانت بوده است مرحوم ک. ج. (مورث موکلان) مالک رسمی شش‌دانگ پلاک ثبتی … واقع در بخش … تهران …که در زمان حیات خود دو دانگ از شش‌دانگ ملک مذکور را به خانم ز. ر. معامله نمود که پس از فوت آن مرحوم به علت اختلافات قراردادی و نحوه پرداخت و غیره منجر به طرح دعوای الزام به تنظیم سند رسمی به طرفیت موکلان و نهایتا پس از ده سال صدور حکم بر الزام موکلان، دو دانگ به نام خانم ر. شده است؛ در جریان رسیدگی به دعوی مذکور خوانده که از خویشان نزدیک موکلان می‌باشد تعهد نمود چنانچه با خانم ز. ر. مصالحه و تراضی نمایند و دعوی مشارالیها را نسبت به دو دانگ ملغی نماید موکلان دو دانگ از ملک مذکور را به وی واگذار نمایند به همین سبب قولنامه عادی مورخ ۱۳۷۵ / ۱۰ / ۴ در دو نسخه تنظیم و فقط موکلان آن را امضاء نموده‌اند لکن طرفین آنرا نزد خانم ر. ع. و همسرش به امانت قرار داده تا در صورتی‌که خوانده با خانم ر. مصالحه و تراضی و دعوی ایشان نسبت به دو دانگ ملغی نماید امین طرفین قولنامه ۱۳۷۵ / ۱۰ / ۴ را به امضاء خوانده (خواهان اصلی) و شهود مندرج در قولنامه تکمیل و به خوانده (خواهان) تحویل نمایند متأسفانه نه‌تنها خوانده (تقابل) نتوانسته به این تعهد و شرط تحقق معامله جامه عمل بپوشاند بلکه پرونده منجر به صدور رأی قطعی و انتقال دو دانگ به خانم ز. ر. گردیده است. اینک خوانده به عنوان خواهان دعوی اصلی پس از گذشت ۱۲ سال از تاریخ قولنامه عادی ۱۳۷۵ / ۱۰ / ۴ با طرح دعوی واهی به طرفیت خانم ر. ع. (امین طرفین) من غیرحق و بدون انجام تعهد و شرایط مقرر مشارالیها را مجبور به تحویل قولنامه ۱۳۷۵ / ۱۰ / ۴ و مبادرت به طرح دعوی الزام به تنظیم سند رسمی علیه موکلان نموده است، قطع نظر از اینکه وضعیت حقوقی قولنامه موصوف و امضاءات و شرایط اعتبار صحت آن‌که در جلسه دادرسی مفصلا به استحضار خواهد رسید، خوانده به علت عدم انجام تعهد و شرایط مقرر هیچگونه استحقاقی نسبت به قولنامه ۱۳۷۵ / ۱۰ / ۴ نداشته و نخواهد داشت و قولنامه باطل و بی‌اعتبار می‌باشد; سپس آقای وکیل تقاضای استماع اظهارات و شهادت امین طرفین که قولنامه ۱۲ سال نزد وی بوده است را از دادگاه نموده است. ص ۳۰. وکیل خواهان اصلی پس از استماع اظهارات وکیل خواندگان و دعوی تقابل در اجابت خواسته دادگاه به اظهارات یاد شده پاسخ داده و ایراد شکلی را وارد ندانسته است و راجع به مدرک مورد استناد هم آن را اقرارنامه خواندگان اصلی تلقی و طرح دعوای تقابل با عنوان ابطال قولنامه را مردود اعلام کرده است و ادعای مطروحه راجع به مشروط بودن اقرار را تکذیب کرده است و تقاضا کرده که خانم ز. ر. و آقای ع. پ. به عنوان شهود به دادگاه دعوت به حضور شوند. ص ۳۱. دادگاه در پایان جلسه قرار استماع شهادت شهود طرفین را صادر نموده است. ص ۳۶. به شرح صفحه ۴۱ پرونده استشهادیه ضمیمه پرونده شده است که به موجب آن اعلام‌شده که مرحوم ک. ج. فرزند م. متولد ۱۳۱۲ در مرداد ماه ۱۳۷۳ در تهران فوت نموده و وراث حین الفوت وی عبارتند از: ۱ -خانم ر. ط. ک. همسر، آقایان ۲ - م. ج. ک. ۳ - م. ج. ک. ۴ - س. ج. ک. و ۵ - ج. ج. ک. همگی پسران و لاغیر می‌باشند. جلسه بعدی دادگاه در وقت قبلی در تاریخ ۱۳۸۸ / ۵ / ۱۰ با حضور وکلای طرفین، خواهان اصلی و از خواندگان اصلی ر. و س. ط. و م. و ج. تشکیل گردیده بدوا خواهان اصلی اظهار داشته مرحوم ک. ج. شوهرخواهرم هستند و ر. نیز خواهرم هستند. در ادامه دادگاه از شاهد خواهان به نام ع. پ. (از دو نفر شهود اصطلاح قولنامه یا اقرارنامه) تحقیق به عمل آورده و نامبرده ضمن اتیان سوگند به خداوند متعال اظهار داشته طرفین با من وابستگی دارند و ذی‌نفع نیستم یادداشت را من امضاء نکرده، ننوشته و اطلاع ندارم، اطلاع ندارم که نوشته است، در آخرین جلسه که من حضور داشتم دعوی روی اصل موضوع نبوده، اختلاف روی این بود آقایان (خواندگان) پیشنهاد می‌کردند، خواهان می‌گفت شما یک یادداشت بدهید که دو دانگ مال من باشد، قرار شد یک یادداشت بدهند، یادداشت که دادند من در جریان نبودم، آنچه را من شنیده بودم یک زمین را سه نفر به صورت شراکت خریده بودند یکی یک خانم بود; یکی هم آقای ک. (خواهان اصلی) بود نفر سوم ر. خانم بودند، پول را چه کسی داده باشد چه کسی است من نمی‌دانم در جلسه صلح و سازش در همین حد بود که این آقایان یک اقرارنامه بدهند به خواهان برای دو دانگ و خودشان می‌دانستند دارند چه کار می‌کنند حتما یک پیش‌زمینه‌ای داشتند. ص ۵ - ۴۴. وکیل خواندگان اصلی از شاهد یاد شده سؤال کردند: قرار شد بنویسند و اسم شما را بنویسند چرا نزد رافعه ماند و ۱۵ سال به طول انجامید و هیچکس امضاء نکرد. شاهد پاسخ داده می‌توانید از رافعه خانم ع. هستند سؤال کنید، از مجازات گواهی کذب نیز مطلع شدم. سپس دادگاه شاهد دوم خواهان اصلی به نام ف. ر. ۶۱ ساله بازنشسته آموزش و پرورش سوال کرده و ایشان اظهار داشته با طرفین دعوی نسبت خویشی ندارم در جریان اختلاف هستم در ادامه و پس از اتیان سوگند جلاله اظهار داشته از اول در جریان بودم قرار بود دو دانگ به نام من و خواهرم به نام ز. ر. بشود که ما خودمان توافق کردیم دو دانگ بنام خواهرم ز. شد، دو دانگ به نام ک. ط. که من به عنوان عارف می‌شناسم بشود و دو دانگ هم به نام ک. ج. پدر این آقایان بشود در منزل ما حضور داشتند از سال ۷۲ درگیر این قضیه بودند تا الان، خود ک. (مرحوم)، خانمش بچه‌هایش و خواهر خانمش بودند، خود عارف بود; منتها بعد از چهلم مرحوم ک. متوجه شدیم که شش‌دانگ پلاک را به نام خودش زده است; در ادامه احد از خواندگان اصلی آقای س. ج. ک. از شاهد یاد شده سؤال نموده که متن قولنامه با ز. ر. را این خانم نوشته بودند اگر اطلاع داشتند که پدرم دو دانگ می‌خواهد به ک. ط. بدهد، چرا اسم ک. را به عنوان شریک ننوشتند، شاهد خانم ف. ر. اظهار داشته مسئله ک. مسئله خواهر برادری خودشان بود، آن سال‌ها ک. سرباز بود و احتمالا سرباز نمی‌توانست معامله کند احتمالا به خواهرش اعتماد کرد. وکیل خواندگان نیز از شاهد سؤال کرده که منشاء و علم شما چگونه حاصل شد؟ پاسخ داده در خانه ما از اول این جلسات تشکیل‌شده است. مجددا وکیل خواندگان اصلی سؤال کرده: آیا اطلاعی از نوشته مستند پرونده که نزد خانم ر. ع. امانت بوده است علم و اطلاعی دارید یا خیر؟ شاهد پاسخ داده: شنیدم در ارتباط با دو دانگ ک. نامه نوشته‌شده ولی من ندیدم ولی شنیده‌ام. ص ۴۷ شاهد در ادامه راجع به سند مورد ادعا که در اختیار چه کسی بوده اظهار داشته از خانم م. ط. و ع. آقا شوهرش و خود ع. (ک.) شنیدم که دست خانم ع. است که اگر موضوع حل شد. وکیل یاد شده باز از شاهد سؤال کرده: آیا می‌دانید که بعد از ۱۵ سال این ورقه که امانت دست خان ع. بوده چگونه دست آقای ک. رسیده است؟ شاهد خانم ف. ر. پاسخ داده; من فکر می‌کنم خانم ع. خانم با تجربه‌ای است مطمئن باشید با کمال میل برای اینکه حقی از بین نرود این برگ را داده به ع. (ک.) خواهان. ص ۴۸. سپس از شاهد خواندگان به نام خانم ر. پ. ک.، ۸۰ ساله ترک‌زبان تحقیق‌شده است: مرحوم ک. خواهرزاده او می‌باشد. و آقای ب. ع. فرزند شاهد مترجم بوده است و لازم به ذکر است همسر ک. (خواهان) نیز خواهرزاده ایشان (شاهد) می‌باشد. شاهد موصوف اظهار داشته متن نوشته را نمی‌دانم چیست ولی دست ایشان بوده است نوشته را با رضایت دو طرف تحویل ایشان دادند، گفتند نگه‌دار کار ما حل بشود، بعدا بدهید خودشان خوب می‌دانند مشکل چه بوده است، نوشته را از من خواستند من ندادم، چون طرفین با هم نیامده بودند، چون با هم نیامدند من هم دادم به قانون، ک. ک. دنبال کاغذ آمد من ندادم، سه سال پیش مراجعه داشتم، گفتم برو مأمور بیاور چون طرفین باهم نیامده بودند. ص ۵۰ - ۴۹. خواهان ک. ک. در پاسخ به سؤال دادگاه اظهار داشته خیر (از شاهد) سؤال ندارم. سپس پسر خانم فوق‌الذکر (شاهد قبلی) به نام ب. آقا ع. فرزند ق. ۳۶ ساله اظهار داشته من پسر شاهد قبلی (خانم ر. پ.) هستم و نسبتم در همین حد با طرفین است، در جریان اختلاف هستم، حاضر به اتیان سوگند نیستم ولی راست را می‌گویم، اینجا یک زمین را خریداری کردند، ک. ج. پسرخاله‌ام زمین را خریداری کرد، زمانی که زمین خریداری می‌شد با ک. صحبت می‌کردیم ولی با پسرخاله خودم به دلایلی قهر بودیم اگر ع. (ک.) پولی داده یا نداده این خواهر (ر. که همسر مرحوم ک. است) و برادر یعنی (ک.) در جریان هستند که خودشان چکار کرده‌اند من در جریان پول دادن و گرفتن نیستم نمی‌دانم چرا به این جا رسید. در ادامه وکیل خواهان و شخص خواهان اعلام کرده‌اند که سؤالی از شاهد ندارم. سپس وکیل خواندگان از شاهد سؤال کرده آیا تأیید می‌فرمایند که گذاردن این ورقه (مستند خواهان اصلی) نزد مادر شما به صورت امانت موکول به این بوده که اختلافات یا موضوع فی‌مابین حل و فصل گردد و بعد از آن طرفین با هم نسبت به تکمیل امضاءات اقدام و تحویل گردد؟ شاهد فوق‌الذکر پاسخ داده: هر مشکلی که داشتند حل و فصل شود با هم بیایند ورقه را بگیرند، خانم ر. با خانم ر. همان موقع مشکل داشتند خودشان می‌دانند مشکل چه بوده است جفتشان می‌دانند، هرچی هست بین این خواهر و برادر است چون خیلی با هم یک روح در دو بدن بودند. ص ۵۱. سپس وکیل خواهان اصلی در تعریض به اظهارات و سؤالات وکیل خواندگان اظهار داشته سؤالات مطروحه توسط وکیل محترم خواندگان از شاهد دوم مورد تعرفه موکل (خواهان اصلی) و شاهد اول مورد تعرفه خواندگان هیچگونه ارتباطی با موضوع دعوی نداشتند و با توجه به اقرارنامه که به امضاء خواندگان رسیده نمی‌تواند تأثیری در حقانیت موکل (داشته باشد). ص ۵۲. بر ادامه اضافه کرده که شهود مورد تعرفه خواندگان طی شهادت خود هیچ‌گونه شرطی و قیدی را در تنظیم اقرارنامه گواهی ننموده‌اند و اظهارات ایشان تکرار مطالب قبلی می‌باشد. حقیقت آن است که طبق اظهار موکل پس از امضاء اقرارنامه، خواندگان از ارائه آن به موکل به دلیل افزایش قیمت‌ها و تورم خودداری و استنکاف (نموده) و آن را منوط به شروطی نمودند که به هیچ وجه ارتباطی با اقرارنامه نداشته و موکل نیز قانونا ملزم به پذیرش شروط بعدی ایشان نبوده، با توجه به اینکه برابر شهادت شهود مورد تعرفه از ابتدا ملک مورد تعرفه توسط مورث خواندگان و موکل و خانم ز. ر. خریداری که متأسفانه مورث ایشان از تنظیم سند به نام موکل و خانم ر. خودداری ولی خانم ر. با طرح دعوی نهایتا موفق به اخذ سند خود شده است. ص ۵۲. وکیل خواندگان اصلی در پاسخ به اظهارات وکیل خواهان اصلی، اظهار داشته: اظهارات شهود خواهان اصلی هیچگونه ارتباطی با ورقه قولنامه عادی که مقرر بوده نزد خانم ر. ع. (امین طرفین) ندارد و هر دو نسبت به شرایط تحویل و تکمیل و امضاءات آن ندارند و از آن اظهار بی‌اطلاعی نموده‌اند در مقابل طبق اظهارات بی‌شائبه خانم ر. ع. و ب. ع. قولنامه به طور ناقص و بدون امضاءات شهود و آقای ک. ط. توسط هر دو طرف نزد امین به امانت گذارده شده و مقرر بوده که بعد از حل و فصل مسائل فی ما بین آنها (که همان پرونده ادعای الزام به تنظیم سند نسبت به دو دانگ خانم ز. ر. بوده) با حضور طرفین تکمیل امضاءات گردد و تحویل گردد، نظر به اینکه شرایط تحقق رضایت طرفین و حل و فصل مسائل آنها و در نتیجه استحقاق خواهان به دریافت ورقه قولنامه محقق نگردید و حسب اظهار خانم ع. (امین طرفین) تنها در این سه سال گذشته خواهان جهت دریافت آن به تنهایی و بدون حل و فصل مسائل فی‌مابین مراجعه داشتند و به همین سبب امین از استرداد یا تحویل آن و تکمیل امضاءات خودداری نموده که وکیل محترم خواهان از طریق شورای حل اختلاف مبادرت به تحصیل آن، آن هم بدون تکمیل امضاءات بالاخص شهود ذکر شده و آقای ک. ط. ک. نموده که فاقد اعتبار و استناد است زیرا اصل حاکمیت اراده موکلان و عدم تحقق رفع اختلافات مربوط به دو دانگ و عدم استحقاق خواهان به دریافت قولنامه تکمیل نشده موجب عدم مشروعیت و اعتبار قانونی و استناد به آن است و لذا با توجه به مراتب معنونه و دادخواست تقدیمی رسیدگی و رد ادعای مطروحه و ابطال قولنامه مورد استدعاست. ص ۵۳. و در پاسخ وکیل خواهان اظهار داشته به استناد ماده ۱۲۷۲ قانون مدنی در صحت اقرار تصدیق مقرله شرط نیست (یعنی تصدیق خواهان) بنابراین حتی اگر پس از دریافت اقرارنامه موکل سند مذکور را امضاء نمی‌نمود از ارزش سند کاسته نمی‌شد و دارای اعتبار قانونی بود. ص ۵۴. وکیل خواهان اصلی در راستا و تکمیل اظهارات خود لایحه‌ای به شرح صفحه ۵۶ تقدیم که حاجتی به ذکر مطالبی از آن نمی‌باشد. جلسه دادگاه به منظور رسیدگی ویژه به دعوای تقابل با موضوع ابطال مبایعه‌نامه مورخ ۱۳۷۵ / ۱۰ / ۴ (به اصطلاح همان اقرارنامه به نفع خواهان اصلی) تشکیل، خواهان اصلی (خوانده دعوی تقابل) و وکیل وی علاوه بر تقدیم لایحه به شرح صفحات ۶۳ و ۶۷ در جلسه دادگاه به تاریخ ۱۳۸۸ / ۱۰ / ۹ حاضر شده ولی خواندگان و وکیل آنان حضور پیدا ننموده‌اند و وکیل خوانده تقابل و شخص خوانده در پاسخ به سؤال دادگاه اظهار داشته‌اند دفاعیات به شرح لوایح تقدیمی و مطالب گذشته است. لوایح تقدیمی متضمن مطالبی است که در رسیدگی به دعوای اصلی اظهار شده و مورد امعان نظر قرار گرفت. ملخص مفاد لایحه آقای وکیل خوانده تقابل در رد دعوای تقابل این است که سند استنادی که اقرارنامه می‌باشد مشخصات و شرایط مبایعه‌نامه را ندارد. ثانیا بر فرض محال که سند استنادی به نظر خواندگان مبایعه‌نامه باشد شرط اقدام و انجام مصالحه فی‌مابین شخص ثالث و خواندگان از طریق موکل (که آن هم اثبات نشده و صرفا یک ادعا می‌باشد) نه از شروط باطله بوده (ماده ۲۳۲ ق. مدنی) و نه شرطی است که باطل و موجب بطلان عقد طبق ماده ۲۳۳ قانون مدنی باشد لذا از این نظر نیز دعوی تقابل خواندگان و ادعای ایشان صحیح، موجه و منطبق با مقررات نمی‌باشد; ص ۶۸. سرانجام ختم رسیدگی اعلام و شعبه ۳۱ دادگاه عمومی حقوقی تهران به شرح استدلالی که در دادنامه شماره ۰۰۷۳۳ - ۸۸ - ۱۳۸۸ / ۱۱ / ۲۷ به عمل آورده خاصه اینکه اقرارنامه مزبور (مستند خواهان) مورد انکار، تردید و یا ادعای جعل قرار نگرفته است و صرفا مدعی هستند که اقرارنامه مزبور مقید به شرایطی بوده که دلیلی در این خصوص ارائه و ابراز نکرده‌اند و شهود و مطلعین صحت اقرارنامه مذکور را مورد تأیید قرار داده‌اند. دعوای خواهان اصلی (آقای ک. ط. ک.) را محمول بر صحت تلقی و حکم به الزام خواندگان اصلی به تنظیم سند رسمی دو دانگ مشاع از شش‌دانگ پلاک ثبتی متنازع‌فیه در حق خواهان اصلی و نسبت به دعوای تقابل به خواسته ابطال مبایعه‌نامه یاد شده (یعنی همان اقرارنامه) حکم بر بطلان آن صادر نموده است. دادگاه راجع به تأمین خواسته قرار ابطال و نسبت به مطالبه خسارات تقصیری از جانب خواندگان اصلی احراز ننموده و حکم به رد آن صادر کرده است. با تجدیدنظرخواهی از رأی مزبور شعبه ۳۳ دادگاه تجدید نظر استان تهران عهده‌دار رسیدگی شده و به شرح دادنامه شماره ۴۴۱ - ۱۳۸۹ / ۳ / ۱۲ با این استدلال که مفاد مدرک به اصطلاح مستند تجدیدنظر خوانده (خواهان اصلی) نه بیع است و نه صلح صرف‌نظر از تحویل گرفتن همان مستند از طریق شورای حل اختلاف حوزه … تهران، اعتراض تجدیدنظرخواهان وارد دیده‌شده و به استناد قسمت اول ماده ۳۵۸ قانون آیین دادرسی مدنی ضمن نقض دادنامه معترض‌عنه حکم به بی حقی خواهان نخستین صادر شده و قطعیت آن اعلام‌شده است. ص ۸۶. پرونده تجدیدنظری ملاحظه و لوایح طرفین مورد مطالعه قرار گرفت تماما تکرار مطالبی است که در مرحله بدوی که شرح مختصر آنها گذشت، در مقام اثبات ادعا و دفاع مطرح گردیده‌اند. با دادخواهی آقای ک. ط. ک. و تقاضای اعمال ماده ۱۸ اصلاحی سابق در مورد رأی قطعی یاد شده، قضات محترم همکار در دادگستری کل تهران در خصوص مورد اظهار نظر نموده و اکثریت دو نفر از سه نفر قضات محترم یاد شده به وقوع خلاف بین شرع اظهار عقیده نموده‌اند و رئیس‌کل محترم وقت دادگستری تهران نیز ضمن تأیید نظر اکثریت صراحتا اعلام نموده‌اند که دادنامه معترض‌عنه خلاف بین شرع می‌باشد لذا عقیده به اعمال ماده ۱۸ اصلاحی دارم. متعاقبا جناب آقای آ. رئیس‌کل محترم سابق مراتب را به همراه پرونده به حوزه ریاست محترم قوه قضائیه اعلام و ارسال نموده‌اند و همکاران محترم در کمیسیون شماره سه معاونت قضائی قوه قضائیه ورود پیدا نموده و بالاتفاق با استدلالی مشابه با استدلال دادگاه بدوی، وقوع خلاف بین شرع در رأی قطعی شماره ۴۴۱ - ۱۳۸۹ / ۳ / ۱۲ صادره از شعبه ۳۳ دادگاه تجدیدنظر استان تهران را احراز و تجویز اعاده دادرسی را پیشنهاد داده‌اند. مراتب به نظر رئیس محترم قوه قضائیه رسیده و با اجرای قانون جدید آیین دادرسی کیفری مصوب ۱۳۹۲ و به استناد ماده ۴۷۷ و ۴۷۸ قانون یاد شده با تجویز اعاده دادرسی و مآلا توقف اجرای حکم دادخواسته موافقت فرموده و پرونده جهت رسیدگی در شعب خاص به دیوان عالی کشور ارسال و به این شعبه محول و در نوبت رسیدگی قرار گرفته است. هیئت شعبه در اجرای ماده ۴۷۷ قانون آیین دادرسی کیفری مصوب ۱۳۹۲ با اصلاحات بعدی در تاریخ بالا تشکیل گردید پس از قرائت گزارش عضوممیز و بررسی اوراق پرونده، مشاوره نموده چنین رأی می‌دهد: رأی شعبه: حسب محتویات پرونده و اعلام معاون محترم قضایی قوه قضائیه، ریاست محترم قوه قضائیه دادخواهی آقای ک. ط. ک. فرزند ع. نسبت به دادنامه قطعی شماره ۴۴۱ - ۱۳۸۹ / ۳ / ۱۲ شعبه ۳۳ دادگاه تجدیدنظر استان تهران را موجه و وارد تشخیص و ضمن اعلام خلاف بین شرع با تجویز اعاده دادرسی نسبت به رأی دادخواسته موافقت و پرونده جهت رسیدگی به دیوانعالی کشور ارسال و به این شعبه محول شده است؛ بنا به مراتب در اجرای ماده ۴۷۷ قانون آیین دادرسی کیفری مصوب ۱۳۹۲ با اصلاحات و الحاقات بعدی، بدوا دادنامه موصوف مبنیا بر خلاف شرع بین اعلام‌شده نقض و از حیث ماهوی نیز با توجه به جامع اوراق پرونده و رسیدگی که در شعبه با حضور اصحاب دعوی (دادخواه و سه نفر از دادخواندگان) به عمل آمده، دادخواهی دادخواه و خواسته وی به شرح دادخواست نخستین بنا به استدلال زیر موجه تشخیص می‌گردد زیرا؛ ۱ - مستند ادعای خواهان (دادخواه) نسبت به دو دانگ از پلاک ثبتی شماره … بخش … تهران، اقرارنامه عادی است که به موجب آن دادخواندگان (وراث مرحوم ک. ج.) به تعلق دو دانگ مورد نزاع به دادخواه آقای ک. ط. ک. صراحتا اقرار نموده‌اند و صحت و اصالت اقرارنامه موصوف هیچ‌گاه مورد خدشه، انکار، تکذیب و یا ادعای جعل قرار نگرفته و بلکه دادخواندگان همواره در تمامی مراحل و نیز در جلسه رسیدگی در این شعبه به صحت و اصالت آن و صدور مفاد آن از جانب خود (وراث فوق‌الذکر)، اذعان و اعتراف نموده‌اند و تنها در توجیه خلق چنین اقرارنامه‌ای ادعا شده که مشروط به شرطی بوده که مقرله به موجب آن می‌بایستی راجع به ادعای دیگری (ثالث) نسبت به دو دانگ دیگر از ملک مورد نزاع حل مشکل می‌نمود که نکرده است، اما دلیلی بر این ادعا اقامه نشده و اظهارات شهود خواهان به شرح اوراق مضبوط در پرونده مؤید سند مزبور و ادعای وی می‌باشد، همچنان که مفاد اظهارات شهود خواندگان (دادخواندگان) مفاد اقرارنامه را مخدوش نساخته و مشروط بودن آن را به اثبات نرسانده است. ۲ - اقرارنامه مستند دعوی به خودی خود نه بیع است و نه صلح، اما حاکی از بیع سابق می‌تواند باشد و اجرای مفاد آن در حق مقرله با توجه به احراز صحت و اصالت آن نیازمند دلیل دیگری نیست و به موجب ماده ۱۲۷۵ قانون مدنی هر کس اقرار به حقی برای غیر کند ملزم به اقرار خود (نسبت به مقرله) خواهد بود. در عین حال برای احراز منشاء مالکیت دادخواه با تحقیقاتی که از دادخواندگان (سه تن از وراث مرحوم ک. ج.) خصوصا همسر مرحوم (و خواهر دادخواه) در جلسه مورخ ۱۳۹۵ / ۲ / ۱ در این شعبه به عمل آمده، صراحتا به شراکت دادخواه در معامله پلاک مورد نزاع به میزان سه دانگ و پرداخت بخشی از ثمن معامله (سهم الشرکه) توسط دادخواه اقرار و اعتراف نموده و فقط مدعی انصراف دادخواه از معامله به قدر سهم خود و بازپرداخت و اعاده مبلغ یاد شده به دادخواه شده‌اند، اما هیچ دلیل و مدرکی بر این مدعا ارائه نشده و دادخواه نیز به شدت ادعای دادخواندگان مبنی بر اعاده سهم الشرکه را تکذیب کرده است و طرفین بر این حقیقت که جهت پرداخت ثمن معامله و ادای دین خود نسبت به فروشنده اولیه و اصلی به ناچار دو دانگ از ملک متنازع فیه را به ثالث فروخته‌اند اذعان نموده‌اند. ۳ - با توجه به استدلال پیش گفته‌شده به شرح سطور مرقوم ادعای خواهان‌های تقابل به شرح دعوای متقابل فاقد دلیل اثباتی و غیر ثابت می‌باشد؛ بناء علیهذا در خصوص دعوای اصلی به خواسته الزام خواندگان (دادخواندگان) به حضور در دفتر اسناد رسمی و انتقال رسمی ۲ دانگ از پلاک ثبتی شماره … بخش … تهران در حق دادخواه آقای ک. ط. ک. و دعوای تقابل به خواسته ابطال قولنامه (اقرارنامه) مورخ ۱۳۷۵ / ۱۰ / ۴ مورد استنادی خواهان اصلی (دادخواه)، نظر به اینکه دادنامه بدوی به شماره ۸۸۰۰۰۷۳۳ - ۱۳۸۸ / ۱۱ / ۲۷ صادره از شعبه ۳۱ دادگاه عمومی حقوقی تهران مفادا با استدلال و نظر و رأی این شعبه (۱۴ دیوانعالی کشور) موافق و هم سوست؛ بنابراین رأی مرقوم من حیث المجموع (اعم از الزام دادخواندگان به تنظیم سند در حق دادخواه و بطلان دعوی تقابل) تأیید می‌گردد. رأی صادره قطعی است. شعبه چهاردهم دیوانعالی کشور رئیس شعبه: محمدرضا صابر ; مستشاران: محمد حسین راضی; غلامرضا خلف رضایی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۴۱۶۳۰۰۶۴۶ شماره دادنامه: ۹۵۰۹۹۷۰۹۱۰۷۰۰۱۳۳ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۹ - ۰۸:۵۲ قاضی: جواد اسلامی قاضی: حسن قاسمی. خلاصه جریان پرونده: رییس شعبه سوم دادگاه عمومی گ … در خصوص دعوی آقای ش. ح. به طرفیت اداره ثبت اسناد و املاک گ … به خواسته صدور حکم بر الزام خوانده به صدور سند مالکیت ۳ / ۳ هکتار زمین از پلاک ثبتی ۲۶ … بخش … گ. قرار عدم صلاحیت به اعتبار صلاحیت اداره ثبت اسناد و املاک گ. صادر کرده و پرونده را برای تشخیص صلاحیت به دیوان عالی کشور ارسال نموده که پس از وصول و ثبت در دبیرخانه دیوان عالی کشور ارسال نموده که پس از ثبت در دبیرخانه دیوان عالی کشور به این شعبه ارجاع شده است. عضو ممیز حسن قاسمی; هیات شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره نموده به شرح زیر رأی می‌دهد: رأی شعبه: قرار عدم صلاحیت ذاتی صادر شده از شعبه سوم دادگاه عمومی حقوقی گ … شایسته تایید نیست. زیرا به دلالت اظهارات خواهان که در صفحه ۴۲ پرونده منعکس‌شده علت عدم صدور سند مالکیت از سوی خوانده اعمال مقررات ماده ۵۶ قانون حفاظت و بهره‌برداری از جنگل‌ها و مراتع از سوی منابع طبیعی و آبخیزداری شهرستان گ … نسبت به قسمتی از اراضی مورد ادعای اوست لذا نظر به صلاحیت عام محاکم دادگستری موضوع اصل ۵۹ قانون اساسی و اینکه رسیدگی به موضوع به لحاظ ترافعی بودن آن محتاج به امعان نظر قضایی بوده و در صلاحیت دادگاه است بنا به مراتب و با اختیار حاصل از ماده ۲۸ قانون آیین دادرسی …. در امور مدنی ضمن نقض قرار عدم صلاحیت موصوف، مقرر می‌دارد پرونده به دادگاه صادر کننده آن برای ادامه رسیدگی اعاده شود. شعبه ۳۴ دیوان عالی کشور رییس: جواد اسلامی ;مستشار: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۵۸۰۶۰۰۷۶۵ شماره دادنامه: ۹۵۰۹۹۷۰۹۱۰۷۰۰۱۳۵ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۹ - ۱۲:۴۷ قاضی: جواد اسلامی قاضی: حسن قاسمی. خلاصه جریان پرونده: آقایان ح. و م. نام خانوادگی آنان ت. ق. و خانم ز. ق. با وکالت آقای م. ص. دادخواستی به طرفیت آقایان م. و ح. د.، موقوفه گ … و اداره ثبت اسناد و املاک ناحیه یک مشهد به خواسته اصلاح سند پلاک ثبتی ۵ … بخش … مشهد از ۲۸ متر به ۱۵ / ۹۰ متر و خلع ید مشاعی از میزان ۱۲ / ۶۲ متر از مشاعات به دادگاه عمومی مشهد تقدیم کرده‌اند. وکیل خواهانها در دادخواست تقدیمی توضیح داده که خواهانها مالک اعیانی سه دستگاه آپارتمان و خواندگان آقایان م. و ح. د. مالک اعیانی یک باب مغازه می‌باشند. عرصه موقوفه است و سهم العرصه خواندگان نامبرده ۱۵ / ۹۰ مترمربع است ولی در سند مالکیت به اشتباه ۲۸ / ۵۲ مترمربع قید گردیده است. پرونده به شعبه ۵۶ دادگاه حقوقی ارجاع گردیده و دادگاه پس از یک سلسله رسیدگی از جمله ارجاع امر به کارشناس سرانجام به موجب بخشی از دادنامه شماره ۱۴۲۶ - ۱۳۹۲ / ۱۱ / ۲۹ در خصوص خواسته خواهانها دائر به اصلاح سند به استناد ماده ۲ لایحه قانونی راجع به اشتباهات ثبتی قرار عدم صلاحیت به اعتبار صلاحیت هیأت نظارت ثبت استان خراسان رضوی صادر و پرونده را برای تشخیص صلاحیت به دیوان عالی کشور ارسال نموده که پس از ثبت در دبیرخانه دیوان برای رسیدگی به این شعبه ارجاع گردیده است. عضو ممیز- جواد اسلامی هیأت شعبه در تاریخ بالا تشکیل گردید. پس از قرائت گزارش عضو ممیز و ملاحظه اوراق پرونده مشاوره نموده چنین رأی می‌دهد: رأی شعبه: قرار عدم صلاحیت مورد اشاره در بالا با موازین قانونی انطباق ندارد و شایسته تأیید نیست، زیرا قطع نظر از این‌که دادگاه در زمان تقدیم دادخواست خود را صالح دانسته و ورود در رسیدگی ماهوی کرده و همچنین صرف‌نظر از این‌که دادگاه در رأی خود مشخص نکرده که خواسته دعوی با کدام‌یک از بندهای ماده ۲۵ اصلاحی قانون ثبت انطباق دارد، اصولا رسیدگی هیأت نظارت به اشتباهات ثبتی مشروط به آن است که رفع اشتباه به حق کسی خلل نرساند ولی در پرونده امر مستفاد از توضیحات وکیل خواهانها در دادخواست و لایحه تقدیمی مورخ ۱۳۹۴ / ۱۱ / ۲۵ (برگ‌های ۴۵ و ۴۶) این است که خواهانها منکر حقوق آقایان م. و ح. د. نسبت به عرصه زمین مازاد بر ۱۵ / ۹۰ متر مربع هستند و این مسأله به لحاظ ترافعی بودن از صلاحیت هیأت نظارت خارج و در صلاحیت دادگاه است. بنا به مراتب و مستندا به ماده ۲۸ قانون آیین دادرسی ….. در امور مدنی قرار موصوف نقض و پرونده برای اقدام قانونی به دادگاه اعاده می‌گردد. شعبه سی و چهارم دیوان عالی کشور رئیس: جواد اسلامی ; مستشار: ح. قاسمی
. 
. 
<#>
. رأی خلاصه جریان پرونده. آقای ر. ص. ز. دادخواستی بطرفیت ۱ - خانم م. ز. الف. ی ۲ - م. ع. ح. ۳ - ط. ص. ز. ۴ - دادستان عمومی و انقلاب ابهر بخواسته دعوی اعتراض ثالث نسبت به دادنامه ۲۰۱۲۰۷ - ۹۲ / ۱۰ / ۲۶ صادره از شعبه دوم دادگاه عمومی حقوقی ابهر و الغاء دادنامه مذکور تقدیم محاکم عمومی ابهر نموده که پرونده به شعبه دوم ارجاع شده است به موجب دادنامه مذکور بدنبال پیشنهاد دادسرای عمومی و انقلاب ابهر مبنی بر صدور حکم حجر برای آقای م. ع. ح. و نصب خانم م. ز. به عنوان قیم … دادگاه حکم حجر مشارالیه را صادر و جنون وی را ادواری و متصل به زمان صغر اعلام وهمچنین بنا به پیشنهاد دادسرای عمومی ابهر خانم م. ز. به عنوان قیم وی و فرزندان صغیرش بنامهای ح. ز. و‌ی. ز. تعیین و منصوب‌شده است و متعاقب صدور دادنامه یاد شده، حسب دعوی آقای م. ع. ح. با قیمومیت خانم م. ز. الف. ی به طرفیت آقای ط. ص. ز. بخواسته ابطال معامله مورخ ۹۰ / ۵ / ۱ با این توضیح که آقای م. ع. ح. اقدام به فروش سهم‌الارث پدری خود درخصوص یک باب مغازه به پلاک ثبتی … قطعه شماره …در حوزه ثبتی ابهر به مساحت ۱۶ متر مربع نموده که بعدا معلوم شده وی محجور است و حکم حجر سابق الاشاره در این خصوص صادر شده است و دادگاه طی دادنامه ۲۰۰۱۷۸ مورخه ۹۳ / ۲ / ۲۵ حکم به بطلان معامله و مبایعه نامه صادر نموده است و در مورد خسارات مورد مطالبه حکم به بیحقی خواهان صادر نموده است. خواهان طی لایحه‌ای اظهارداشته شهودی هستند که حاضرند شهادت بدهند که آقای م. ع. ح. دارای عقل معاش و تصمیم گیریهای عاقلانه بوده و تا بحال کسی نتوانسته به او ضرر مالی بزند وی تحصیلات ابتدایی خود را در مدارس دولتی گذرانده و اگر جنون وی متصل به زمان صغر است چگونه بوده که در مدارس استثنایی درس نخوانده است. چرا وی پس از گذشت چند سال از معامله و با افزایش چشمگیر قیمت مغازه تقاضای ابطال معامله را کرده است و آیا وی سابقه معالجه و درمان بیماری خود را داشته یا خیر؟.. بعلاوه در هنگام معامله شخص وی و خانم ز. همسرش حضور داشته‌اند و این ادعا حالا مطرح‌شده است. دادگاه پس از یک جلسه که در تاریخ ۱۳۹۳ / ۶ / ۱۱ در غیاب خواندگان تشکیل‌شده است و خواهان دعوی را بشرح دادخواست اعلام نموده مبادرت به صدور حکم نموده است و طی دادنامه شماره ۲۰۰۶۶۹ - ۹۳ / ۶ / ۱۵ با توجه به نظریه پزشکی قانونی و اینکه دلیلی بر نقض دادنامه معترض عنه ارائه نشده حکم به رد دعوی معترض ثالث صادر نموده است. و نهایتا رأی را حضوری اعلام کرده است هرچند با توجه به عدم حضور خواندگان در جلسه دادرسی و عدم وصول لایحه‌ای از آنان و ابلاغ قانونی اخطاریه حکم غیابی و قابل واخواهی بوده است. خواهان نسبت به دادنامه مذکور تجدیدنظر خواهی کرده است. دادگاه تجدیدنظر پرونده حجر را مطالبه نموده است و در این فاصله آقای ع. الف. وکیل دادگستری با تقدیم وکالتنامه‌ای خود را وکیل خواهان معرفی کرده است. استشهادیه‌ای نیز پیوست پرونده است که طی آن تعدادی اشخاص وضعیت آقای م. ع. ح. را کاملا عادی اعلام کرده‌اند که حتی در مغازه پدرش مشغول کار بوده و اصولا ورزشکار بوده و درمسابقات رشته‌های بدنسازی چند بار شرکت کرده است. در جلسه دادرسی نیز وکیل تجدیدنظر خواه مطالب لایحه را تکرار و اظهار داشته معامله در حضور همسر آقای حیدری خانم م. ز. صورت گرفته و چند سال از معامله گذشته و بعدا " ادعای حجر وی شده است. آقای ح. در بانکهای ملی و ملت ابهر حساب دارد و خودش با این بانکها مراوده داشته و پول برداشت می‌کرده شخص خواهان نیز در جلسه با ادعای سلامت کامل خوانده آقای ع. ح. اظهار داشته وی قبل از گرفتن پول بیع نامه را امضاء نمی‌کرد و حتی کلی چانه زده همسرش هم حضور داشت. و دادگاه سپس حسب دادنامه ۷۰۰۲۰۲ - ۹۴ / ۲ / ۱۶ با رد تجدیدنظر خواهی دادنامه بدوی را مورد تأییدقرار داده است که این رأی در این مرحله مورد فرجامخواهی آقای ر. ص. ز. قرار گرفته است. با ذکر این مطلب که دادگاه تجدیدنظر متعاقب رأی قبلی مبادرت به صدور دادنامه غیابی ۷۰۰۳۴۵ - ۹۴ / ۳ / ۱۷ نموده که در آن دادنامه اولیه را بلحاظ عدم ذکر نام وکیل در آن و ابلاغ دادنامه به شخص تجدیدنظر خواه اصلاح کرده است. پرونده حکایت دیگری ندارد. بتاریخ فوق شعبه پنجم دیوان عالی کشور بتصدی امضاءکنندگان زیر تشکیل است. پرونده کلاسه فوق تحت نظر است. پس از بررسی محتویات پرونده و قرائت گزارش عضو ممیز و انجام مشاوره بشرح آتی انشاء رأی می‌نماید: 
. 
. رأی شعبه دیوان عالی کشور. فرجامخواهی نسبت به دادنامه فرجامخواسته وارد و صائب بنظر می‌رسد، زیرا در رسیدگی به دعوی مطروحه از حیث تحقیقات و بررسی ادله فرجامخواه نواقصی وجود دارد که اهم آنها به قرار زیر است؛ ۱ - هر چند پرونده مربوط به حجر مورد مطالبه دادگاه تجدیدنظر قرار گرفته ولی انعکاس آن در برگ صورتجلسه بسیار کوتاه و مختصر و بدون روشن شدن و ایضاخ مواردی است که روشن شدن آنها در تصمیم دادگاه موثر است از جمله اینکه در چه تاریخی دادخواست حجر به دادگاه تقدیم شده و غیر از نظریه پزشکی قانونی چه دلیل دیگری بر حجر فرجامخوانده ردیف دوم در پرونده وجود داشته است ۲ - ظاهرا درشرایط حاضر تنها دلیل حجر نظریه پزشکی قانونی است که تصویری که از آن در پرونده وجود دارد تاریخ معاینه را ۹۲ / ۹ / ۲۸ یعنی حدودا پیش از دو سال از گذشت تاریخ انجام معامله (۹۰ / ۵ / ۱) می‌باشد لذا تحقیق در این خصوص از فرجامخواندگان و علت تأخیر در طرح دعوی و مراجعه به پزشکی قانونی ضرورت دارد ۳ -گواهی مذکور نیز اشاره‌ای به جنون وی ندارد و صرفا اختلال و عقب‌ماندگی ذهنی وی را مورد تأیید قرار داده که در آن اشاره‌ای هم به گذشته و تاریخ شروع حجر ندارد ۴ - فرجامخواه از ابتدای پرونده و رسیدگی به دعوی تقاضای تحقیق از شهود رانموده و مدعی شده که فرجامخوانده مذکور در طول دوران مدرسه و پس از آن در کمال صحت وسلامت عقلی بوده و حتی ورزشکار است اقتضاء داشته دادگاه در این خصوص از شهود و گواهان تعرفه شده تحقیق نماید. ۵ - اتصال این حالت و ناتوانی فرجامخواه مذکور از انجام امور مالی خود درزمان انجام معامله موضوعی است که باید اثبات شود و نیاز به دلیل اثباتی دارد، زیرا اصل بر صحت و سلامت عقل است و خلاف آن باید ثابت شود خصوصا که در دادنامه بدوی اشاره‌شده است که آقای م. ع. ح. دارای جنون ادواری بوده است و به این ترتیب باید ثابت شود که اگر مشارالیه دارای جنون ادواری بوده، معامله در زمان افاقه نبوده است و در زمان بیماری صورت گرفته است و بررسی این موضوع نیز صرفا با تحقیق از شهود و حسب استعلام و نظریه پزشکی قانونی قابل تصور است. بناء " علیهذا و توجها به مراتب مذکور در فوق از آنجا که دادنامه معنونه بدون توجه به مفاهیم فوق صادر شده واجد نقائص تحقیقاتی بوده در شرایط حاضر قابلیت ابرام ندارد و لذا به تجویز بند ۵ ماده ۳۷۱ قانون آئین دادرسی مدنی ضمن نقض آن در اجرای بند الف ماده ۴۰۱ قانون آئین دادرسی مدنی پرونده را جهت رسیدگی به شعبه اول دادگاه تجدیدنظر استان زنجان ارجاع می‌نماید. 
. 
شعبه پنجم دیوانعالی کشور رئیس شعبه: معینی مستشار شعبه: جلیلی تقویان
. 
. 
<#>
. رأی خلاصه جریان پرونده. خانم ز. ع. دادخواستی به طرفیت آقای ع. ر. به خواسته ثبت واقعه ازدواج تقدیم محاکم عمومی بندرعباس نموده است که پرونده به شعبه چهارم عمومی ارجاع گردیده خواهان متعاقبا طی طایحه‌ای خواسته خود را به اثبات زوجیت تغییر داده است. (قبل از جلسه اول رسیدگی) آقای ع. ح. و خانم ف. ص. وکلای مرکز مشاوران قوه قضائیه با تقدیم وکالت‌نامه خود را وکیل خوانده معرفی کرده‌اند در تاریخ ۹۴ / ۳ / ۱۶ در جلسه دادرسی که با حضور خواهان و وکلای خوانده تشکیل‌شده است، خواهان خواسته خود را به شرح دادخواست اثبات زوجیت اعلام کرده است و اضافه نموده در تاریخ ۸۸ / ۱۲ / ۲۵ به عقد نکاح دائمی خوانده درآمده با مهریه یک خانه و هزینه یک سفر زیارتی به مشهد و تقاضای اثبات زوجیت خود را دارد، خوانده که شخصا نیز در دادگاه حاضر بوده است ادعای خواهان را تکذیب نموده و اظهار داشته که عقدنامه جعلی است و اصل آن را ارائه دهد و اضافه نموده عقدآنها نکاح موقت بوده و یکساله که الان هم مدت آن منقضی شده و مهریه هم یک‌میلیون تومان بوده که پرداخت‌شده است خواهان اظهار داشته من شاهد دارم و حاضرم شهود خود را به دادگاه معرفی کنم دادگاه قرار استماع شهادت شهود صادر نموده و در تاریخ ۹۴ / ۵ / ۳ در جلسه دادگاه طرفین مجددا به تکرار حرفهای قبلی خود پرداخته‌اند و وکیل خوانده تا مجددا با طرح ادعای جعل خواستار ارائه اصل سند نکاحیه برای بررسی و کارشناسی شده است و اضافه نموده گواهان هیچیک شاهد عقد نبوده‌اند وی همچنین اظهار داشته تقاضا دارم در خصوص وضعیت روحی و روانی و جسمی انشاءکنندة عقد مرحوم ذ. در اواخر عمرش از شورای روستا و مطلعین و شهود تحقیق شود تنها مستند خواهان عقدنامه است که جعلی است. خواهان با تکذیب جعلیت عقدنامه مستند دعوی اظهار داشته اصل عقد نامه دست خوانده است او مرا برد خارج شهر نزد حاج ح. ذ. که عقد کرد و صیغه را جاری نمود و عقد دائم بود من فقط کپی عقدنامه را داشتم. در تحقیق از شهود آقای الف. ط. داماد خواهان اظهار داشته خواهان مادر همسرم است در تاریخ ۸۸ / ۱۲ / ۲۵ با خوانده ازدواج‌کرده وعقددائمی بوده است و خرید یک‌منزل و یک سفر زیارتی بوده است من زمان عقد حاضر نبوم و قبل از ازدواج من با دختر خواهان آنها ازدواج‌کرده بودند. گواه دیگر م. ع. ۲۳ ساله اظهار داشته خواهان عمه من است. یادم می‌آید که سال ۱۳۸۸ اینها با هم ازدواج کردند و آمدند نزد پدرم و عقدنامه را ارائه کردند و اطلاع پیدا کردیم که عقد دائم است و مهریه یک‌منزل ویک سفر زیارتی بوده است. پس از آن دادگاه طی دادنامه شماره ۴۰۰۶۲۸ - ۹۴ / ۵ / ۱۷ خلاصتا این‌گونه رأی داده است …. خواهان اظهار داشته همسر دائمی خوانده بوده و در این رابطه به شهادت شهود استناد کرده است که باتوجه به مؤدای گواهی گواهان که حکایت از صدق ادعای خواهان دارد و رابطه زوجیت دائم بین آنها بر قرار است و وکیل خوانده عقدنامه را مورد انکار و تردید اعلام نموده و شهود هم شاهد وقوع عقد نبوده‌اند و وضعیت روحی و روانی و جسمی عاقد هم به گونه‌ای بوده که شرایط اجرای عقد ازدواج را نداشته و تقاضای رد ادعای خواهان شده است و خوانده مدعی عقد دائم بوده، نظر به اینکه طرفین اصل عقد نکاح را قبول دارند و اقرار به آن نموده‌اند و اختلاف در دوام یا انقطاع عقد است که اصل بر دوام می‌باشد و مدعی انقطاع دلیلی بر این امر ارائه نکرده است، لذا دعوی را ثابت دانسته و حکم به اثبات رابطه زوجیت دائمی بین طرفین با مهریه مذکور صادر می‌نماید و دفاتر ازدواج مکلفند ازدواج مذکور را با مهریه فوق‌الذکر ثبت نمایند، آقای ع. ر. نسبت به این رأی تجدیدنظرخواهی کرده است. در این مرحله آقای م. الف. وکیل مرکز مشاوران قوه قضائیه از سوی خوانده اعلام وکالت کرده است. وی با تقدیم لایحه و تصویر عقدنامه دائمی و فرم تعهدنامه سازمان تأمین اجتماعی که حاکی از تعهد خواهان است به این‌که ازدواج نکرده و شوهر ندارد (۹۱ / ۷ / ۲۳) و با تکرار ادعای انکار و تردید نسبت به سند نکاحیه و نقض دادنامه را خواستار شد است و ضمنا اضافه نموده که در عقدنامه عاقد ح. ذ. است نه حاج ش. و عقدنامه مهر و تصدیق ندارد و شهود هم از اقارب خواهان هستند. در ادامه رسیدگی دادگاه با دعوت مجدد طرفین و تعیین وقت رسیدگی مبادرت و از وکیل تجدیدنظر خوانده خواسته است که اصل مدارک و از جمله عقدنامه را همراه بیاورد و شخص عاقد آقای ش. ذ. را نیز به عنوان مطلع دعوت نموده است و با درخواست طرفین برای سازش و اعلام بعدی آنان مبنی بر عدم حصول سازش دادگاه طی دادنامه شماره ۷۰۱۲۰۷ - ۹۴ / ۱۱ / ۲۰ با رد تجدیدنظرخواهی دادنامه بدوی را تأیید نموده است که نسبت به آن از سوی آقای ع. ر. فرجامخواهی شده و پرونده به دیوان عالی کشور ارسال و با ارجاع آن به این شعبه و ثبت و تکمیل پرونده توسط دفتر اینک تحت نظر قرار دارد پرونده بیش از این حکایتی ندارد. لایحه اعتراضیه فرجامخواه هنگام شور قرائت خواهد شد. به تاریخ فوق شعبه پنجم دیوان عالی کشور به تصدی امضاءکنندگان زیر تشکیل است. پرونده کلاسه فوق تحت نظر قرار دارد. پس از بررسی محتویات پرونده و قرائت گزارش عضوممیز و انجام مشاوره به شرح آتی انشاء رأی می‌نماید. 
. 
. رأی شعبه دیوان عالی کشور. فرجام‌خواهی نسبت به دادنامه فرجا خواسته موجه و مؤثر به نظر نمی‌رسد و با توجه به محتویات پرونده و ادله ابرازی رأی صادره صحیحا " اصدار یافته، و از لحاظ رعایت قواعد دادرسی و اصول ومبانی رأی فاقد اشکال مؤثر است و اعتراض مؤثری هم از سوی فرجام‌خواه نشده لذا با استناد به ماده ۳۷۰ قانون آیین دادرسی مدنی دادنامه معنونه ابرام و پرونده به دادگاه صادر کننده رأی اعاده می‌گردد. 
. 
شعبه پنجم دیوان عالی کشوررئیس شعبه: مهدی اسلامی مستشار: جلیلی تقویان
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۱۸۵۲۱۰۱۱۰۵ شماره دادنامه: ۹۵۰۹۹۷۰۹۱۰۷۰۰۲۰۴ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۲۹ - ۱۰:۲۶ قاضی: جواد اسلامی قاضی: حسن قاسمی. 
خلاصه جریان پرونده. 
۱ -دادرس شعبه اول دادگاه عمومی کیاشهر درخصوص دعوی آقای ح. ع. وکیل دادگستری به وکالت از خواهانها به طرفیت خواندگان آقایان ۱ - م. خورسند ثابت ۲ - علی ص. ۳ - ب. و. ۴ - ط. ج. ۵ - خانم م. ثمن ۶ - خانم ب. لقاءنیا ۷ - اداره ثبت اسناد و املاک آستانه بخواسته ابطال اسناد مالکیت پلاک‌های ثبتی شماره ۱۰۷ / ۲۰۸۲ و ۱۰۷ / ۳۷۳۹ و ۱۰۷ / ۲۷۳۵ و ۱۰ / ۳۱۷۸ واقع در کیاشهر با استدلال اینکه، به دلالت بند ۵ ماده ۲۵ قانون ثبت اسناد و املاک کشور رسیدگی به تعارض در اسناد مالکیت کلا یا بعضا با هیأت نظارت ثبت است لذا قرار عدم صلاحیت به اعتبار شایستگی رسیدگی هیأت نظارت مستقر در اداره کل ثبت اسناد و املاک استان گلستان صادر کرده و پرونده را در اجرای ماده ۲۸ قانون آیین دادرسی … مدنی به دیوان عالی کشور فرستاده که پس از وصول و ثبت در دبیرخانه به این شعبه ارجاع گردیده است. عضو ممیز ح. قاسمی هیأت شعبه در تاریخ بالا تشکیل شد پس از قرائت گزارش عضو ممیز و ملاحظه اوراق پرونده، مشاوره نموده و به شرح زیر رأی می‌دهد:. 
رأی شعبه. 
قرار عدم صلاحیت ذاتی صادر شده از دادگاه عمومی حقوقی کیاشهر شایسته تأیید نیست زیرا: طبق بند ۵ ماده ۲۵ قانون ثبت اسناد و املاک کشور رسیدگی به تعارض در اسناد مالکیت کلا یا بعضا خواه نسبت به اصل ملک خواه نسبت به حدود ارتفاقی آن با هیأت نظارت است در حالی که خواسته دعوی خواهان ابطال اسناد مالکیت بشرح مندرج در دادخواست تقدیمی است و دادگاه وفق مقررات بندهای ۳ و ۵ ماده ۵۱ و بندهای ۱ و ۲ ماده ۴۲۶ قانون آیین دادرسی … مدنی مکلف به رسیدگی به آنچه که خواهان در دادخواست بدان تصریح کرده می‌باشد و بر فرض که رسیدگی به دعوی خواهان منوط به رسیدگی و اثبات امر دیگری باشد که در صلاحیت دادگاه نیست چنین امری مقتضی صدور قرار عدم صلاحیت باعتبار آن مرجع نیست بلکه دادگاه در این خصوص باید تصمیم مقتضی قانونی اتخاذ نماید.. 
شعبه سی وچهارم دیوان عالی کشور رئیس: جواداسلامی مستشار: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۶۱۰۸۰۰۹۷۲ شماره دادنامه: ۹۵۰۹۹۷۰۹۱۰۷۰۰۲۰۲ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۲۹ - ۰۹:۵۶ قاضی: جواد اسلامی قاضی: حسن قاسمی. 
خلاصه جریان پرونده. 
خانم م. م. (مقیم بندرعباس) دادخواستی به طرفیت آقای علی م. (همسر سابقش، مقیم چابهار) به خواسته مطالبه اجرت‌المثل ایام زوجیت به دادگستری بندرعباس تقدیم نموده است. پرونده به شعبه هشم دادگاه حقوقی ارجاع گردیده و دادگاه به موجب دادنامه شماره ۱۳۴۱ - ۹۴ / ۱۱ / ۱۹ به لحاظ این‌که خوانده مقیم شهرستان چابهار می‌باشد به استناد ماده ۱۱ قانون آئین دادرسی … مدنی قرار عدم صلاحیت به اعتبار صلاحیت دادگاه حقوقی شهرستان چابهار صادر کرده است. پس از آن پرونده به دادگستری چابهار ارسال و به شعبه دوم دادگاه حقوقی ارجاع گردیده و دادگاه طبق دادنامه شماره ۱ - ۹۵ / ۱ / ۱۵ خلاصتا با این استدلال که دعوی ناشی از رابطه زوجیت می‌باشد با توجه به ماده ۱۲ قانون حمایت خانواده دادگاه حقوقی بندرعباس را صالح برای رسیدگی دانسته و ضمن نفی صلاحیت خود به استناد آن ماده قرار عدم صلاحیت به اعتبار صلاحیت دادگاه حقوقی بندرعباس صادر کرده است. به لحاظ حصول اختلاف در صلاحیت و برای حل آن پرونده به دیوان عالی کشور ارسال و پس از وصول و ثبت در دبیرخانه به این شعبه ارجاع گردیده است. عضو ممیز جواد اسلامی هیأت شعبه در تاریخ بالا تشکیل گردید. پس از قرائت گزارش عضو ممیز و ملاحظه اوراق پرونده مشاوره نموده چنین رأی می‌دهد:. 
رأی شعبه. 
درخصوص اختلاف حاصل در صلاحیت بین دادگاه‌های حقوقی (خانواده) چابهار و بندرعباس به شرحی که فوقا بیان‌شده، نظر به این‌که منشأ دعوی رابطه زوجیت است که در گذشته بین اصحاب دعوی وجود داشته است و با عنایت به اینکه از ماده ۱۲ قانون حمایت خانواده مستفاد نمی‌گردد که اختیار زوجه به مراجعه به دادگاه محل سکونت خود برای مطالبه حقوق ناشی از رابطه زوجیت در صورت قطع علقه زوجیت از او سلب می‌گردد، بنابراین و مستندا به تبصره ماده ۲۷ قانون آئین دادرسی … در امور مدنی با تأیید صلاحیت دادگاه حقوقی بندرعباس (ترجیحا شعبه هشتم) حل اختلاف می‌نماید و مقرر می‌دارد پرونده برای ادامه رسیدگی به این شعبه ارسال گردد.. 
شعبه سی وچهارم دیوان عالی کشور رئیس: جواد اسلامی مستشار: حسن قاسمی
. 
. 
<#>
. رأی خلاصه جریان پرونده. خانم الف. ص. فرزند سید م. با وکالت آقای س. ت. دادخواستی بطرفیت آقای ج. ج. فرزند ج. و به خواسته صدور حکم طلاق به جهت تخلف زوج از شرط ۱ ضمن عقد نکاح و عسر و حرج شدید زوجه با خسارت قانونی تقدیم کرده و با استناد به رونوشت سند رسمی ازدواج و فتوکپی شناسنامه و حکم جلب نفقه توضیح داده است موکله بموجب سند رسمی بشماره ترتیب … مورخ ۱۳۷۱ / ۶ / ۲۱ دفتر ثبت ازدواج شماره … حوزه ثبت مشهد به عقد ازدواج دائمی خوانده درآمده است حسب اظهارات زوجه، زوج مدت مدیدی است که به تکالیف زوجیت عمل ننموده و با وجود مراجعه زوجه به دادگاه و صدور حکم نفقه و متعاقب آن صدور حکم جلب زوج در پرونده اجرایی کلاسه ۷ / ۱۱ / ۹۹۱۰۴۱۶ - امکان اجبار زوج به ایفاء تکالیف زوجیت مقدور نشده است لذا بعلت تخلف زوج از شرط ضمن عقد و عسر و حرج زوجه به استناد ماده ۱۱۳۰ قانون مدنی درخواست صدور حکم شایسته را دارم. شعبه ۱۹ دادگاه عمومی حقوقی مشهد در وقت مقرر با حضور طرفین دعوی و وکیل خواهان تشکیل‌شده است وکیل خواهان اظهار داشته خواسته بشرح دادخواست می‌باشد درخواست صدور حکم طلاق با شرایط زیر را دارم مهریه زوجه بمبلغ ۱۲ / ۵ میلیون تومان به ایشان پرداخت‌شده است در زمان طلاق مبلغ ده هزار تومان در قبال طلاق خلعی به زوج بذل می‌نماید، نوع طلاق خعلی و زوجه نفقه ایام عده ندارد زوجه جهیزیه‌ای در ید و تصرف زوج ندارد و حسب الاقرار حامله نمی‌باشد و حاضر به معرفی به پزشک است فرزندان زوجین یکی ۲۰ ساله و دیگری ده ساله می‌باشد که حضانت آن با زوج می‌باشد لذا با شرایط فوق و بلحاظ تخلف از شرط وقوع زوجه در عسر و حرج درخواست صدور حکم طلاق دارم. در مورد لایحه خوانده حکم جلب وی بابت نفقه بیش از ۶ ماه است صادر شده است اگر بعد از صدور حکم جلب نفقه زوج مسکن و اثاث تهیه‌کرده است زوجه بهرعلتی تمکین نکرده باشد خللی به حکم جلب وارد نمی‌نماید و به حق زوجه در طلاق خللی وارد نمی‌نماید. در حال حاضر زوج اقدام به اختیار همسر دیگری نموده که شرط ۱۲ از شروط ضمن عقد را نیز محقق ساخته است در اثبات ادعای ازدواج مجدد زوج شهود برای ادای شهادت حاضرند. خوانده اظهار داشته علیرغم حکم اجازه ازدواج تاکنون ازدواج نکرده‌ام. دادگاه پرونده استنادی مطالبه نفقه را ملاحظه و مندرجات آنرا بشرح زیر قید کرده است پرونده حکایت از محکومیت زوج به پرداخت نفقه از ۹۱ / ۳ / ۱۷ به مدت دو سال را دارد و قید شد در صورت تهیه مقدمات تمکین از قبیل مسکن و اثاث البیت چنانچه زوجه در تمکین نباشد استحقاق نفقه را نخواهد داشت و زوج اجاره‌نامه ۹۱ / ۶ / ۱۵ لغایت ۹۲ / ۶ / ۱۵ را ضمیمه نموده و کارشناس آنرا مورد تأیید قرار داده (۹۱ / ۱۰ / ۲) و دادگاه از مورخه ۹۱ / ۳ / ۱۷ تا ۹۱ / ۱۱ / ۷ زوجه را مستحق نفقه تشخیص و حکم جلب صادر نموده و در مورخه ۹۱ / ۱۲ / ۶ نماینده دادستان زوجه را حاضر به تمکین از زوج ندانسته و در ۹۱ / ۱۲ / ۷ برگ جلب زوج منتفی شد پرونده حکایت دیگر ندارد تا دادگاه قرار ارجاع امر به داوری را صادر کرده است. داور زوج بشرح صفحات ۲۹ و ۳۰ پرونده و داور زوجه بشرح صفحه ۳۳ پرونده نظریه خود را مورد عدم توفیق در صلح و سازش زوجین اعلام کرده‌اند. شعبه ۱۹ دادگاه عمومی حقوقی مشهد بموجب رأی شماره ۶۵۴ - ۱۳۹۳ / ۴ / ۷ درخصوص دعوی خانم الف. ص. فرزند م. با وکالت آقای ت. و بطرفیت آقای ج. ج. زاده فرزند ج. و به خواسته صدور حکم طلاق به قید تخلف زوج از شرط یک ضمن عقد و عسر و حرج شدید زوجه و خسارت قانونی نظر به اینکه در پرونده مورد استناد وکیل خواهان، پس از محکومیت زوج به پرداخت نفقه جاریه از ۹۱ / ۳ / ۱۷ به مدت دو سال و تهیه مسکن و اثاث البیت چنین قید شده که اگر مسکن و اثاث البیت تهیه‌شده و زوجه در تمکین زوج قرار نگرفت استحقاق نفقه را ندارد و زوج در مورخه ۹۱ / ۶ / ۱۵ مسکن تهیه نموده و کارشناس در ۹۱ / ۱۰ / ۲ مسکن و اثاث البیت تهیه‌شده را مناسب و مورد تأیید قرار داده و زوجه حسب گزارش نماینده دادستان در زمان اجرای حکم، زوجه را بلحاظ عدم تمکین مستحق نفقه ندانسته و حکم جلب خوانده از بابت نفقه منتفی شده لذا با توجه به اینکه از مورخ ۹۱ / ۳ / ۱۷ حکم نفقه جاریه صادر شده و در مورخه ۹۱ / ۶ / ۱۵ از ناحیه زوج مسکن فراهم‌شده تخلف زوج از بند یک شرط ضمن عقد محقق نشده و در جهت عسر و حرج زوجه هم ادله و مدرکی ارائه نشده بجز همان ترک انفاق که نفقه زوجه مشروط به تمکین بوده و تمکین هم محرز نشده لذا بلحاظ فقد ادله دادگاه حکم بر رد دعوی خواهان صادر و اعلام کرده است. خانم الف. ص. با وکالت آقای س. ت. نسبت به دادنامه یاد شده تجدیدنظرخواهی نموده که شعبه ۱۶ دادگاه تجدیدنظر استان خراسان رضوی ملاحظه پرونده اجرائی نفقه را ضروری دانسته و از دادگاه بدوی خواسته پرونده‌های استنادی را مطالبه و خلاصه آنها را منعکس نمایند که شعبه ۱۹ دادگاه عمومی مشهد در وقت فوق‌العاده خلاصه پرونده کلاسه ۱۵ / ۹۲۰۱۷۷ را قید نموده که براساس آن آقای ج. ج. بطرفیت خانم الف. ص. دادخواستی بخواسته اجازه ازدواج مجدد تقدیم کرده که دادگاه اجازه ازدواج مجدد به نامبرده داده است با تجدیدنظرخواهی خانم الف. ص. شعبه ۱۶ دادگاه تجدیدنظر رأی بدوی را تأیید کرده است. در پرونده اجرائی شماره ۷ / ۱۱۹ / ۹۱۰۴۱۶ که پس از محکومیت آقای ج. ج. به پرداخت نفقه جاریه خانم الف. ص. از مورخه ۹۱ / ۳ / ۱۷ به مدت دو سال و تهیه مسکن و اثاث البیت اجرائیه صادر و قید شده چنانچه مقدمات تمکین از قبیل مسکن و اثاث البیت از ناحیه زوج تهیه شود و زوجه در تمکین قرار نگیرد استحقاق نفقه نخواهد داشت در مورخه ۹۱ / ۱۱ / ۱۱ حسب پی‌نویس موجود دادگاه به اجرای احکام اعلام نموده وفق مفاد اجرائیه اقدام و در صورت تهیه مقدمات تمکین تا قبل از تهیه مقدمات تمکین زوجه استحقاق نفقه دارد و مدیر اجرا مدت استحقاق نفقه را هشت ماه محاسبه نموده و مبلغ دو میلیون تومان به مدت ۸ ماه تا قبل از فراهم شدن مقدمات تمکین برگ جلب صادر و اجرای احکام قرار بازدید محل گذاشته جهت اجرای حکم که آیا مقدمات تمکین از ناحیه زوج فراهم‌شده یا خیر و طرفین را دعوت نموده و سرانجام در مورخه ۹۱ / ۱۲ / ۶ بهمراه نماینده دادستان از محل بازدید لکن زوجه حاضر به اقامت در محل نبوده و برگ جلب محکوم علیه در مورخه ۹۱ / ۱۲ / ۷ کان لم یکن شده و مدیر اجرا اعلام نموده زوجه قصد تمکین ازدواج را ندارد پرونده حکایت دیگری ندارد. شعبه ۱۶ دادگاه تجدیدنظر استان خراسان رضوی پس از اعاده پرونده بموجب رأی شماره ۱۷۵۳ - ۱۳۹۳ / ۸ / ۲۶ درخصوص تجدیدنظرخواهی خانم الف. ص. بشرح فوق و نسبت به دادنامه یاد شده با رد اعتراض رأی تجدیدنظرخواسته را تأیید کرده است. خانم الف. ص. با وکالت آقای س. ت. نسبت به دادنامه فوق‌الذکر فرجامخواهی بعمل آورده است که پس از پاسخ فرجام خوانده پرونده به دیوان عالی کشور ارسال و به این شعبه ارجاع شده است لایحه اعتراضیه بهنگام شور قرائت می‌شود. هیئت شعبه در تاریخ بالا تشکیل است پس از قرائت گزارش آقای مهدی اسلامی عضو ممیز و اوراق پرونده درخصوص دادنامه شماره ۱۷۵۳ - ۱۳۹۳ / ۸ / ۲۶ شعبه ۱۶ دادگاه تجدیدنظر استان خراسان رضوی مشاوره نموده چنین رأی می‌دهد: 
. 
. رأی شعبه دیوان عالی کشور. فرجام‌خواهی وارد و پرونده دارای نواقص تحقیقاتی است زیرا: ضرورت داشته دادگاه تجدیدنظر استان با تعیین وقت رسیدگی زوجین را جهت اخذ توضیح در مورد وقوع زوجه در عسر و حرج که درخواست طلاق بعلت مذکور هم بوده است دعوت نموده سپس در مورد اختلاف زوجین و علل آن و نحوه رفتار زوج با زوجه که موجب وقوع او در عسر و حرج قرار گرفته توضیحات کافی را از زوجین اخذ سپس با ارجاع امر به واحد مددکاری اجتماعی مستقر در دادگستری یا سازمان بهریستی از مددکار اجتماعی بخواهد تا با دعوت زوجین و استماع اظهارات نامبردگان در مورد علل اختلاف طولانی مدت نامبردگان، با مراجعه به محل سکونت مشترک زوجین در ایام زوجیت در مورد نحوه رفتار زوج با زوجه از مطلعین و همسایگان و بستگان زوجین و عندالاقتضاء و تمایل از فرزند ارشد مشترک زوجین که از نزدیک در جریان روابط والدین خود می‌باشد تحقیق سپس با توجه به تکمیل تحقیقات نسبت به صدور رأی مقتضی اقدام گردد همچنین بررسی و از دادگاه بدوی استعلام شود تکلیف پرداخت نفقه زوجه که مورد حکم واقع‌شده از تاریخ ۹۱ / ۳ / ۱۷ لغایت ۹۳ / ۱۱ / ۱۷ چه شده است نفقه زوجه در ایام مذکور پرداخت‌شده یا حکم بلااجرا باقیمانده است ضمنا در ماده ۳۵۴ قانون آیین دادرسی دادگاه‌های عمومی و انقلاب در امور مدنی فقط در مورد تحقیق و معاینه محل آنهم در صورتیکه محل اجرای قرار در حوزه قضائی شهرستان دیگری باشد اجازه اعطای نیابت قضائی به دادگاه تجدیدنظر داده‌شده است، اعطای نیابت برای ملاحظه پرونده‌های استنادی و قید خلاصه آن در یک حوزه قضائی شهرستان که دادگاه بدوی و تجدیدنظر مستقر هستند فاقد وجاهت قانونی بوده و لازم است دادگاه تجدیدنظر در موارد مشابه پرونده‌های استنادی را رأسا مطالبه نماید. لذا بنا به جهات فوق به استناد بند الف ماده ۴۰۱ قانون آیین دادرسی دادگاه‌های عمومی و انقلاب در امور مدنی رأی فرجا م خواسته را نقض و رسیدگی مجدد به پرونده به شعبه ۱۶ دادگاه تجدیدنظر استان خراسان رضوی ارجاع می‌گردد. 
. 
مستشاران شعبه دوازدهم دیوان عالی کشور حیدرعلی حیدری مهدی اسلامی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۵۴۵۲۲۰۱۰۰۲ شماره دادنامه: ۹۵۰۹۹۷۰۹۱۰۷۰۰۱۲۷ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۸ - ۱۲:۴۶ قاضی: جواد اسلامی قاضی: حسن قاسمی. خلاصه جریان پرونده: ابتدا شرکت مهندسین مشاور الف، با وکالت آقای ه. ف. ن.، دادخواستی به طرفیت آقای س. ک. به خواسته مطالبه مبلغ دویست و ده میلیون ریال وجه یک برگ چک به شماره … - ۱۳۹۱ / ۱۱ / ۱۵ به انضمام خسارات دادرسی به دادگاه عمومی تهران تقدیم نموده که در تاریخ ۱۳۹۴ / ۳ / ۲۳ برای رسیدگی به شعبه ۸۱ دادگاه حقوقی ارجاع گردیده و در جریان رسیدگی قرار گرفته است. متعاقب آن خوانده دعوی با وکالت آقای م. ف. متوسل به طرفیت خواهان دادخواست تقابل به خواسته‌های: ۱ - اثبات طلب (وجه التزام به مبلغ ۱ / ۰۶۵ / ۰۰۰ / ۰۰۰ ریال) ۲ - تهاتر قضائی مقوم به ۱۹۸ / ۵۹۹ / ۴۸۰ ریال ۳ - الزام به استرداد چک ۴ - پرداخت تتمه خسارات تأخیر و هزینه‌های قانونی و حق‌الوکاله وکیل به دادگاه عمومی تهران تقدیم که رسیدگی به آن نیز در تاریخ ۱۳۸۴ / ۸ / ۴ به همان شعبه ارجاع گردیده است. دادگاه به موجب رأی مورخ ۱۳۹۴ / ۱۰ / ۱۵ با این استدلال که دعاوی مطروحه ناشی از عدم انجام تعهدات قراردادی راجع به مال غیرمنقول است که هم ملک موضوع قرارداد و هم محل تنظیم و اجرای قرارداد در حوزه قضائی منطقه آزاد چابهار می‌باشد. دعاوی اقامه شده را مشمول قسمت اخیر ماده ۱۲ قانون آیین دادرسی ….. مدنی دانسته و مستندا به آن ماده و مواد ۲۶ و ۲۷ همان قانون قرار عدم صلاحیت به اعتبار صلاحیت دادگاه حقوقی منطقه آزاد چابهار صادرکرده است. پرونده به دادگستری چابهار ارسال و به شعبه دوم دادگاه حقوقی ارجاع گردیده و این دادگاه در وقت فوق‌العاده طبق دادنامه شماره ۱۰۰۶ - ۱۳۹۴ / ۱۱ / ۲۵ با این استدلال که دارنده چک به استناد ماده ۱۳ قانون آیین دادرسی …. مدنی و رأی وحدت رویه شماره ۶۸۸ - ۱۳۸۵ / ۳ / ۲۳ هیأت عمومی دیوان عالی کشور می‌تواند در دادگاه محل اقامت خوانده و یا دادگاهی که در حوزه آن گواهی عدم پرداخت صادر شده اقامه دعوی کند و دعوی تقابل نیز باید در دادگاهی مطرح شود که به دعوی اصلی رسیدگی می‌کند به استناد مواد ۲۶ و ۲۷ قانون مذکور قرار عدم صلاحیت به اعتبار صلاحیت دادگاه حقوقی تهران صادر کرده است. به لحاظ حصول اختلاف در صلاحیت و برای حل آن پرونده به دیوان عالی کشور ارسال و پس از وصول و ثبت در دبیرخانه دیوان به این شعبه ارجاع گردیده است. عضوممیز- جواد اسلامی هیأت شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره به شرح زیر رأی می‌دهد: رأی شعبه: در خصوص اختلاف حاصل در صلاحیت بین دادگاه‌های حقوقی چابهار و تهران به شرحی که فوقا بیان‌شده، نظر به این‌که صلاحیت دادگاه تابع عنوان دعوایی است که خواهان اقامه می‌کند و با عنایت به این‌که خواسته خواهان اصلی مطالبه وجه یک برگ چک از نوع سیباست بنابراین و بر فرض که منشأ صدور چک موضوع دعوی قرار داد طرفین راجع به مال غیر منقول باشد دعوی منقول محسوب است و از حیث صلاحیت دادگاه تحت حاکمیت ماده ۱۲ قانون آیین دادرسی مدنی قرارندارد. بر این اساس چون در سیستم یکپارچه بانک‌ها به دارنده چک اختیار داده‌شده علاوه بر شعبه افتتاح کننده حساب وجه آن را از سایر شعب نیز مطالبه نماید، محل استقرار بانک صادر کننده گواهی عدم پرداخت محل انجام تعهد صادر کننده چک محسوب می‌شود و دارنده چک با اختیار حاصل از ماده ۱۳ قانون مذکور اختیار دارد در دادگاهی که بانک صادر کننده گواهی عدم پرداخت در حوزه آن قراردارد اقامه دعوی نماید، لذا با توجه به این‌که خواهان اصلی دادگاه حقوقی تهران (محل استقرار شعبه صادرکننده گواهی عدم پرداخت چک موضوع دعوی) را برای اقامه دعوی انتخاب کرده و دعوی تقابل نیز طبق ماده ۱۷ قانون پیش گفته در صلاحیت دادگاهی است که صالح برای رسیدگی به دعوی اصلی است مستندا به تبصره ماده ۲۷ همان قانون با تأیید صلاحیت دادگاه حقوقی تهران (ترجیحا شعبه ۸۱) حل اختلاف می‌نماید. شعبه سی و چهارم دیوان عالی کشور رئیس: جواد اسلامی; مستشار: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۸۷۳۵۰۱۲۶۴ شماره دادنامه: ۹۵۰۹۹۷۰۹۰۹۵۰۰۲۳۶ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۰۸ - ۱۱:۰۹ قاضی: محمد بارانی قاضی: علی اکبری. خلاصه جریان پرونده: در این پرونده آقایان ا. م. و ح. ت. م. به وکالت از آقای ب. د. دادخواستی را علیه آقای س. ب. و آقای ع. ;م. الف. به خواسته مطالبه وجه چک به مبلغ سیصد میلیون ریال و خسارات تأخیر تأدیه به دادگاه حقوقی بخش ه … تقدیم نموده است و نشانی خواندگان را در اسلام‌آباد اعلام داشته است. گواهی عدم پرداخت در بانک ر … اسلام‌آباد صادر شده است و چک نیز مربوط به همان شعبه بوده است و یک فقره قرارداد عادی نیز ضمیمه قرارداد شده است که محل انجام تعهد در ه … قید شده است و در قرارداد به شماره چک موضوع دعوی نیز اشاره‌شده است دادگاه ه … با صدور دادنامه شماره ۹۴۱۵۰۷ - ۱۳۹۴ / ۱۰ / ۲۷ اعلام داشته که با توجه به محل صدور چک و محل صدور گواهی عدم پرداخت و محل اقامت خواندگان که اسلام‌آباد می‌باشد خود را صالح به رسیدگی ندانسته و با اعلام صلاحیت دادگاه ه … پرونده را به آن مرجع ارسال داشته است پرونده در شعبه چهارم دادگاه مطرح‌شده است و این شعبه نیز با صدور دادنامه شماره ۹۴۱۲۳۵ - ۱۳۹۴ / ۱۲ / ۲۵ با استناد به قرارداد پیوست دادخواست محل انجام تعهد را هرسین.. اعلام کرده است با نفی صلاحیت از خود و اعلام صلاحیت دادگاه حقوقی این بخش پرونده را جهت حل اختلاف به دیوان عالی کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای محمد بارانی عضو ممیز و ملاحظه اوراق پرونده درخصوص اختلاف در صلاحیت مشاوره نموده چنین رأی می‌دهد: رأی شعبه: با توجه به اینکه یکی از مستندات خواسته قرارداد دعاوی بین طرفین دعوی بوده است که چک موضوع دعوی نیز در این قرارداد قید شده است و در این قرارداد محل تنظیم قرارداد و انجام تعهد نیز ه … قید شده است و چک موضوع دعوی نیز کاملا مرتبط با این قرارداد می‌باشد و براساس ماده ۱۳ قانون آیین دادرسی دادگاه‌های عمومی و انقلاب در امور مدنی علاوه بر دادگاه محل اقامت خواندگان، دادگاه محل تنظیم قرارداد و انجام تعهد نیز صلاحیت رسیدگی خواهد داشت لذا در اجرای تبصره ماده ۲۷ قانون مذکور با تأیید نظریه دادگاه حقوقی اسلام‌آباد غرب و اعلام صلاحیت دادگاه بخش ه … در خصوص موضوع تعیین تکلیف می‌گردد. شعبه ۴۰ دیوان عالی کشور;عضو معاون: علی اکبری. عضو معاون: محمد بارانی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۲۴۳۳۰۱۷۷۲ شماره دادنامه: ۹۵۰۹۹۷۰۹۰۹۵۰۰۲۳۰ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۰۸ - ۱۰:۱۸ قاضی: علی اکبری قاضی: عبدالمحمد خالصی. خلاصه جریان پرونده: خانم ف. م. دادخواستی به طرفیت آقای الف. ج. به خواسته مهریه به تعداد یک هزار قطعه سکه بهار آزادی و اعسار از پرداخت هزینه دادرسی و مطالبه خسارات دادرسی تقدیم دادگاه‌های خانواده تهران نموده و آدرس خوانده را نیز تهران خیابان پیروزی و … اعلام کرده است و در شرح دادخواست تأمین خواسته نیز مطالبه کرده است در جلسه رسیدگی آدرس خود را تغییر و در تهران آدرس دیگری اعلام کرده است و گفته است که همسرش در مشهد زندان است شعبه ۲۸۵ دادگاه عمومی خانواده طی دادنامه شماره ۲۴۱۶ - ۱۳۹۴ / ۱۱ / ۲۸ با این استدلال که خوانده در زندان مرکزی مشهد است به استناد ماده ۱۱ قانون آیین دادرسی مدنی قرار عدم صلاحیت به صلاحیت دادگاه‌های عمومی مشهد صادر کرده است پس از ارسال پرونده به مشهد و ارجاع آن به شعبه ۴۴ دادگاه عمومی حقوقی مشهد آن شعبه طی دادنامه شماره ۵ - ۱۳۹۵ / ۱ / ۷ با این استدلال که اولا محل سکونت زوجه در تهران می‌باشد و به موجب ماده ۱۲ قانون حمایت خانواده وی می‌تواند در محل سکونت خودش اقامه دعوی نماید و آن کار را نیز کرده است و ادامه ندادن به رسیدگی در تهران فاقد توجیه قانونی است مضافا به اینکه سند ازدواج در مشهد تنظیم نشده است و آدرس هیچکدام از زوجین مشهد قید نشده است و ماده ۱۰۰۲ قانون مدنی اقامتگاه را تعریف کرده است و زندان اقامتگاه نیست قرار عدم صلاحیت به صلاحیت دادگاه‌های عمومی خانواده صادر و به لحاظ حدوث اختلاف پرونده به دیوان عالی کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای علی اکبری عضو ممیز و ملاحظه اوراق پرونده درخصوص حل اختلاف در صلاحیت مشاوره نموده چنین رأی می‌دهد: رأی شعبه: در هیچ قانونی زندان اقامتگاه و محل سکونت محسوب نشده است تا بتوان محل استقرار دادگاه خوانده زندانی را صالح به رسیدگی دانست ثانیا به فرض اینکه محل سکونت خوانده در شهری غیر از آدرس محل سکونت زوجه باشد نظر به اینکه ماده ۱۲ قانون حمایت خانواده بر خلاف مقررات ماده یازده قانون آیین دادرسی دادگاه‌های عمومی و انقلاب در امور خانواده اجازه اقامه دعوی برای زوجه را در محل سکونت خودش داده و وی نیز با استفاده از این قانون در محل سکونت خود در تهران اقامه دعوی کرده است لذا در اجرای تبصره ماده ۲۷ قانون آیین دادرسی مدنی با اعلام صلاحیت دادگاه‌های عمومی خانواده تهران حل اختلاف می‌گردد. شعبه ۴۰ دیوان عالی کشور ;رئیس: عبدالمحمد خالصی; عضو معاون: علی اکبری
. 
. 
<#>
. رأی خلاصه جریان پرونده. در تاریخ ۱۳۹۴ / ۶ / ۲۶ آقای ع. الف. م. بوکالت از خانم ز. ب. باتقدیم دادخواست بطرفیت اقای م. ج. ک. الف. بخواسته طلاق اعلام نمود موکله‌اش بموجب عقدنامه رسمی به شماره … مورخ ۱۳۹۰ / ۸ / ۳۰ دفتر رسمی ثبت ازدواج … قم با تعداد ۳۱۳ سکه یک بهار آزادی بر ذمه زوج به نکاح دائم خوانده در آمده است زوج علیرغم محکومیت‌اش بپرداخت نفقه از پرداخت نفقه امتناع نموده و باعث ایجاد حق برای موکله جهت اعمال اذن وکالت در طلاق به استناد بند ۱ ذیل شق ب عقدنامه گردیده درخواست رسیدگی و صدور حکم به اذن اعمال وکالت در طلاق و خسارات دادرسی و حق‌الوکاله وکیل را دارد پس از ارجاع پرونده به شعبه ۱۹ دادگاه خانواده قم و ثبت به کلاسه بایگانی ۹۴۰۸۸۳ در اولین جلسه مقرر رسیدگی بتاریخ ۱۳۹۴ / ۷ / ۲۰ آقای م. ت. با ارائه وکالتنامه از زوج خوانده حاضر شد و اظهار نمود زوجین هنوز در دوران عقد بسر می‌برند و خواهان از حق خود استفاده کرده است سپس وکیل خواهان که در غیاب زوجه و زوج حضور یافت اظهار نمود زوج بپرداخت نفقه محکوم شد و زوجین در دوران عقد بستگی بسر می‌برندزوجه تمکین خاص نموده و مواقعه صورت گرفته و زوج علیرغم محکومیت‌اش بپرداخت نفقه از پرداخت نفقه زوجه امتناع نموده و این حق (اعمال وکالت در طلاق) طبق عقدنامه برای موکله ایجاد شد و زوجه نیز به تمکین محکوم شد ولی با گذشت حدود چهار ماه از صدور حکم قطعی بابت تمکین زوج نسبت به درخواست اجرائیه هیچگونه اقدامی ننموده و زوج با توجه به عدم پرداخت مهریه متواری است باستناد شرایط موصوف تقاضای رسیدگی و صدور حکم به اذن اعمال وکالت در طلاق دارم. تصویر غیر مصدق از دادنامه شماره ۲۲۲۹ - ۹۳ مورخ ۱۳۹۳ / ۱۲ / ۲۸ در پرونده‌ها به کلاسه‌های بایگانی ۹۳۱۵۹۵ و ۹۳۱۶۶۸ شعبه ۱۹ دادگاه خانواده قم مبنی بر ۱ = محکومیت زوج بپرداخت نفقه معوقه در حق زوجه از ۱۳۹۱ / ۴ / ۱ تا ۱۳۹۳ / ۱۰ / ۱۴ جمعا به مبلغ ۷ / ۸۱۰ / ۰۰۰ تومان با کسر مبلغ ۵۰۰ / ۰۰۰ تومان پرداختی زوج به زوجه و نیز پرداخت نفقه جاری زوجه هر ماه مبلغ سیصد هزار تومان و ۲ = محکومیت زوجه به تمکین از زوج که ظرف مهلت مقرر قانونی قابل تجدید نظر خواهی است پیوست (برگ ۱۳) می‌باشد که توسط وکیل خوانده ارائه‌شده است وکیل خوانده در پاسخ اظهارات وکیل زوجه خواهان اظهار نمود دلیل خواهان نپرداختن نفقه بوده است حال آنکه نفقه اعم از خوردو خوراک وپوشاک را موکل در زمان علقه زوجیت پرداخت می‌نمود و فاکتورهای پوشاک و هزینه‌های اعطایی را دارد عملا ارتباط زناشویی بمعنای تمکین عام فیمابین زوجین نبوده است بعضا تمکین خاص صورت گرفته می‌شد و حکم دادگاه پیوست است برابر اظهار وکیل خواهان مواقعه صورت پذیرفته موکل در راستای اجرای حکم تمکین فورامنزلی را تهیه کرد حتی توسط مامورین تحقیقات محسوس و غیر محسوس و تامین دلیل محصله به همراه فاکتورهای پرداخت نفقه به حضورتان ایفاء خواهد شد و از خانواده زوجه جهت رویت و پسندیدن منزل شخصی و یا استیجاری حضور یافته و قبول نموده‌اند که زوجین به زودی زندگی مشترک راشروع کنند لیکن به دلیل ارائه دادخواست طلاق میسور نگردید بنا به اقرار زوجه مبالغی به وی پرداخت شد و نمی‌توان قبول کرد که زوج بیشتر وجه نداده تا سه روز آینده می‌تواند فاکتور‌های فوق و تامین دلیل که برای اجرای حکم تمکین قبلاصورت گرفته‌شده را تقدیم کند درخواست رد دعوی طلاق مشارالیها را دارد. وکیل زوجه پاسخ داد به ادعای وکیل زوج رسیدگی صورت گرفته و عدم پرداخت نفقه مشخص شد و متعاقب آن اجرائیه صادر و ابلاغ و نسبت به توقیف اموال و اجرای حکم جلب نیز اقدام مقتضی صورت گرفت اما زوج علیرغم تمامی این اقدامات نسبت به پرداخت نفقه امتناع نموده و حق برای موکله ایجاد گردیده تقاضای رسیدگی و صدور حکم با توجه به شرایط (ضمن عقد نکاح) به شرح دادخواست دارد. با ارجاع امر به داوری ومعرفی داور توسط زوجه و انتصاب داور برای زوج توسط دادگاه داوران در نظریه مشترکشان با درج اظهارات وکیل زوجه از جمله بذل یک عدد سکه در قبال طلاق و بلحاظ کراهت موکله از زوج و اصرار زوجه به طلاق اعلام کردند قادر به اصلاح ذات البین نشدند. تصویر مصدق از حکم جلب شماره …- ۹۴ مورخ ۱۳۹۴ / ۶ / ۲۶ در پرونده بایگانی شماره ۹۴۰۵۳۳ شعبه ششم اجرای احکام مدنی دادگستری قم در مورد زوج موصوف که محکوم بپرداخت مبلغ ۷۳ / ۱۰۰ / ۰۰۰ ریال نفقه معوقه و ۱۵ / ۰۰۰ / ۰۰۰ ریال نفقه جاری تا سر رسید ۱۳۹۴ / ۵ / ۲۸ در حق زوجه و … پیوست (برگ ۲۱) می‌باشد که به ضمیمه لایحه تقدیمی وکیل زوجه خواهان مثبوت به شماره ۱۱۶۳ - ۱۳۹۴ / ۸ / ۹ ارائه‌شده است. دادگاه پس از اعلام ختم رسیدگی بموجب دادنامه شماره ۱۱۳۸ - ۹۴ مورخ ۱۳۹۴ / ۸ / ۱۰ پس از شرح مختصر از دعوی و خواسته و احراز علقه زوجیت دائم بین طرفین و موثرواقع نشدن تلاش دادگاه و سعی داوران دراصلاح ذات البین و با اعلام اینکه طرفین فرزند مشترک ندارند و برابر اظهارات وکلای طرفین در زمان عقد بستگی بین زوجین مواقعه صورت گرفته و به استناد محکومیت خوانده به پرداخت نفقه معوقه از تاریخ ۱۳۹۰ / ۴ / ۱ تا ۱۳۹۴ / ۱۰ / ۱۴ به موجب دادنامه شماره ۲۲۲۹ - ۱۳۹۳ / ۱۱ / ۲۸ وصدور حکم جلب خوانده که هیچ اقدامی در جهت پرداخت نفقه ننموده لذا شرایط اعمال وکالت در طلاق برای زوجه محقق شده درخواست اعمال حق مزبور برای مشارالیها توسط وکیل وی گردید. وکیل خوانده با وجود اینکه دلایل پرداخت نفقه توسط زوج را ارائه خواهد داد لکن دلیل ارائه نکرده است دادگاه بلحاظ عدم ایفای وظیفه (پرداخت نفقه) از سوی زوج تحقق شرط موضوع بند اول از شرایط ضمن العقد نکاح را محرز دانسته بااستناد مواد ۲۳۴ و ۲۳۷ و ۱۱۱۹ قانون مدنی و ماده ۲۶ قانون حمایت خانواده گواهی عدم امکان سازش بین زوجین صادر و به خواهان اجازه داده است به یکی از دفاتر رسمی ثبت طلاق مراجعه و چون طلاق خلع را در مرحله دادرسی با اعلام کراهت انتخاب و یک سکه از مهریه را در قبال طلاق به شوهرش بذل و بوکالت از وی قبول بذل کرده پس از اجرای صیغه طلاق خلع با اعمال وکالت حاصل از طریق تحقق شرط ضمن العقد نسبت به ثبت طلاق اقدام و دفاتر را اصالتا و بوکالت از خوانده امضاء کند و بایستی درزمان اجرای صیغه طلاق گواهی عدم حمل را به دفتر خانه ارائه کند عده طلاق سه طهر است و اعتبار اجرایی این گواهی از تاریخ ابلاغ دادنامه قطعیت یافته طرفین برای مراجعه به دفتر خانه سه ماه و رای صادره ظرف مهلت مقرر قانونی قابل تجدیدنظر خواهی اعلام شد. بعد از تجدیدنظر خواهی آقای م. ت. به وکالتاز زوج خوانده مرحله بدوی در مهلت مقرر وایراد به نحوه انتخاب داور برای زوج ونیز اعلام آمادگی زوج به شروع زندگی مشترک و تهیه منزل استیجاری و لوازم زندگی با وجود صدور حکم بر محکومیت زوج بپرداخت تعداد ۳۰ عدد سکه بعنوان پیش‌قسط مهریه و نیز هر ۴۵ روز یک سکه و … ارائه لایحه دفاعیه زوجه تجدیدنظر خوانده (مبنی بر محکومیت زوج بپرداخت نفقه و صدور ;اجرائیه& nbsp;و نیزباوجود اعلام امادگی اش برای تمکین زوج اقدامی برای پرداخت نفقه ننموده است …) و ارائه وکالت‌نامه توسط آقای ه. ز. بوکالت از زوج تجدیدنظر خواه و ارجاع پرونده به شعبه اول دادگاه تجدیدنظر استان قم و ثبت به کلاسه ۹۴۱۰۹۷ و پیرو تصمیم مورخه ۱۳۹۴ / ۱۰ / ۲۱ اعضای هیئت شعبه مبنی بر ابلاغ به وکیل زوج تجدیدنظر خواه جهت معرفی داور ظرف یکهفته و بعد از معرفی داور برای زوج توسط وکیل او و وصول نظریه داور زوج که اظهارات مشارالیه را در مخالفت با طلاق و آمادگی وی برای پرداخت کلیه حقوق شرعی و قانونی زوجه در حد توان اعلام نمود و نیز وصول نامه شماره ۳۰۹ - ۹۴ مورخ ۱۳۹۴ / ۱۱ / ۷ مدیر شعبه ششم اجرای احکام مدنی خانواده قم که اعلام داشته در پرونده اجرائی ۶ ج / ۹۴۰۵۳۳ محکوم علیه نفقه معوقه و نفقه جاریه زوجه تا سر رسید ۱۳۹۴ / ۸ / ۲۸ را پرداخت‌نموده و مبلغ ۶ / ۰۰۰ / ۰۰۰ ریال بابت نفقه جاریه زوجه و سر رسید ۱۳۹۴ / ۹ / ۲۸ و ۱۳۹۴ / ۱۰ / ۲۸ بمدت دو ماه بدهکار می‌باشد دادگاه با اعلام ختم رسیدگی ضمن شرح تجدیدنظر خواهی مزبور و بلحاظ پرداخت نفقه معوقه و نفقه جاری که سر رسید ۱۳۹۴ / ۸ / ۲۸ برابر نامه شماره ۳۰۹ - ۹۴ مورخ ۱۳۹۴ / ۱۱ / ۷ مدیر اجرای احکام مدنی شعبه ششم و محقق نشدن شرط ضمن عقد و با موجه دانستن تجدیدنظر خواهی ضمن نقض دادنامه تجدیدنظر خواسته حکم به بطلان دعوی زوجه خواهان بدوی صادر و رای صادره ظرف مهلت مقرر قانونی قابل فرجام‌خواهی اعلام گردید. پس از ابلاغ این رای در تاریخ ۱۳۹۴ / ۱۱ / ۱۸ به زوجه تجدیدنظر خوانده و ثبت فرجام‌خواهی آقایان ر. الف. الف. و ع. الف. م. بوکالت از مشارالیها در تاریخ ۱۳۹۴ / ۱۱ / ۲۵ و نیز ارائه لایحه دفاعیه آقای ه. ز. بوکالت از زوج فرجام خوانده پرونده به دیوان عالی کشور ارسال و به کلاسه بالا ثبت و به شعبه هشتم ارجاع شده است لوایح طرفین هنگام شور توسط اعضای هیئت نیز مورد مطالعه قرار می‌گیرد. هیأت شعبه در تاریخ بالا تشکیل گردید پس از قرائت گزارش آقای سیروس کیقبادی عضو ممیز و ملاحظه اوراق پرونده در خصوص دادنامه شماره فوق الاشعار فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. فرجام‌خواهی خانم ز. ب. با وکالت آقایان ر. الف. الف. و ع. الف. م. نسبت به دادنامه شماره ۱۰۹۴ - ۹۴ مورخ ۱۳۹۴ / ۱۱ / ۱۲ شعبه اول دادگاه تجدیدنظر استان قم که در مقام نقض دادنامه بدوی و متضمن حکم بر ابطال دعوی زوجه فرجام‌خواه بخواسته طلاق انشاء گردیده مالا وارد ودادنامه فرجام خواسته بعلت نقص تحقیقات و رسیدگی واجد ایراد قانونی بوده و در خور نقض می‌باشد زیرا زوجه خواهان بدوی بتوسط وکیل منتخب‌اش بشرح دادخواست تقدیمی و توضیحات بعدی در جلسه اول دادرسی با اعلام اینکه زوج خوانده علیرغم محکومیت‌اش بپرداخت نفقه و باوجود تمکین خاص زوجه از پرداخت نفقه امتناع نموده و برای مشارالیها حق اعمال شرایط وکالت در طلاق طبق عقدنامه ایجاد گردیده و با وجود محکومیت زوجه به تمکین از زوج و گذشت حدود چهار ماه از صدور حکم قطعی بابت تمکین زوج نسبت به درخواست صدور اجرائیه بابت تمکین هیچگونه اقدامی ننموده است درخواست صدور حکم به اعمال وکالت زوجه در طلاق را نموده است. دادگاه بدوی نیز با توجه به جامع اوراق پرونده وبا استماع اظهارات و مدافعات وکلای طرفین و عدم توفیق داوران در اصلاح ذات البین و ملاحظه مفاد دادنامه استنادی به شماره ۲۲۲۹ - ۹۳ مورخ ۱۳۹۳ / ۱۲ / ۲۸ (شعبه ۱۹ دادگاه حقوقی خانواده قم) که حاکی از الف= محکومیت زوج به پرداخت نفقه معوقه از تاریخ ۱۳۹۱ / ۴ / ۱ لغایت ۱۳۹۳ / ۱۰ / ۱۴ جمعا بمبلغ ۷۸ / ۱۰۰ / ۰۰۰ ریال و نفقه جاری هر ماه مبلغ ۳ / ۰۰۰ / ۰۰۰ ریال در حق زوجه و ب= محکومیت زوجه به تمکین از زوج می‌باشد و نیز ملاحظه برگ جلب زوج محکوم علیه موضوع پرونده اجرائی ۵۵۰۰۲۰۶ موضوع مربوط به محکومیت زوج به شماره نامه: ۳۱۹ - ۹۴ مورخ ۱۳۹۴ / ۶ / ۲۶ شعبه ششم اجرای احکام مدنی دادگستری قم (بشرح برگ ۲۱) بموجب دادنامه بدوی به شماره ۱۱۳۸ - ۹۴ مورخ ۱۳۹۴ / ۸ / ۱۰ بنابمراتب مرقوم با استدلال مندرج از جمله عدم ارائه هر گونه دلیل و مدرک توسط زوج و یا وکیل او مبنی بر پرداخت نفقه یا محکوم به و با احراز تخلف زوج از شرط بند ۱ قسمت ب از شروط ضمن العقد نکاح بشرح مرقوم ضمن صدور گواهی عدم امکان سازش به زوجه اجازه اعمال وکالت در طلاق از طریق تحقق شرط مرقوم ضمن العقد نکاح جهت اجراء و ثبت طلاق خلع را داده است لیکن مرجع تجدیدنظر بموجب دادنامه فرجام خواسته با استدلال به اینکه حسب گزارش اجرای احکام مدنی شعبه ششم طی نامه شماره ۲۱۰۰۳۰۹ - ۱۳۹۴ / ۱۱ / ۷ اعلام گردیده زوج نفقات معوقه و جاری زوجه تا سر رسید ۱۳۹۴ / ۸ / ۲۸ را پرداخت‌نموده است با اعلام عدم تحقق شرط ضمن عقد و با نقض دادنامه تجدیدنظر خواسته حکم به بطلان دعوی زوجه خواهان بدوی صادر نموده است. اولا نظر به اینکه در بند ۱ قسمت ب شروط ضمن العقد نکاح که معمولا به امضاء زوجین می‌رسد تصریح گردیده: ((استنکاف شوهر از دادن نفقه زن به مدت شش ماه به هر عنوان و عدم امکان الزام او به تادیه نفقه …)) زن می‌تواند از دادگاه تقاضای صدور اجازه طلاق نماید. تصویر کامل از اوراق سند نکاحیه زوجین در مراحل بدوی وتجدیدنظر وفرجام ارائه نشده است لذا اقتضا دارد تصویر کامل سند نکاحیه آنان بالاخص صفحه مربوط به شرط مرقوم (صفحه ۱۰) از زوجه فرجام‌خواه مطالبه و ضمیمه پرونده گردد ثانیا = در صورت محکومیت قطعی زوج بپرداخت نفقه و صدور اجرائیه و برگ جلب زوج چنانچه زوجه موفق به الزام زوج به تادیه محکوم به نگردیده باشد حال چنانچه زوج پس از تقدیم دادخواست طلاق از سوی زوجه در مراحل دادرسی مبادرت به پرداخت محکوم به نموده باشد این اقدام او موجب اسقاط حق ایجاد شده برای زوجه جهت استفاده از وکالت تفویضی زوج به ایشان ناشی از تحقق شرط نخواهد گردید. بنابمراتب اقتضا داشته است دادگاه محترم پرونده اجرائی مربوط به محکومیت زوج بپرداخت نفقات معوقه و جاریه زوجه را مطالبه و ملاحظه و خلاصه مفید از آن با تنظیم صورتجلسه تهیه و از اوراق لازم و موثر تهیه و پیوست این پرونده می‌نمود و بررسی و معلوم می‌گردید ۱ = دادنامه یاد شده در چه تاریخی قطعیت یافته است ۲ = اجرائیه در چه تاریخی صادر گردیده است ۳ = اجرائیه صادره در چه تاریخی به زوج محکوم علیه ابلاغ‌شده است ۴ = پس از ابلاغ اجرائیه به مشارالیها در چه تاریخ یا تاریخ‌هایی و برابر چه مدرک یا مدارکی وچه مقدار از محکوم به را پرداخت‌نموده است ۵ = آیا پرداخت تمام یا قسمتی از محکوم به قبل از تقدیم دادخواست طلاق از سوی زوجه صورت گرفته است یا پس از تاریخ تقدیم دادخواست طلاق بوده است زیرا در صورت قبول شرط مرقوم در قباله نکاحیه توسط زوجین که به امضاء زوج رسیده باشد و پرداخت نفقه مورد حکم و موضوع اجرائیه صادره از طرف فرجام خوانده بعد از تقدیم دادخواست طلاق و در جریان دادرسی آثار مترتب بر شرط تحقق‌یافته را که موجد حق اعمال وکالت حاصل از تحقق شرط برای زوجه جهت اجرای صیغه طلاق خواهد بود را زایل و منتفی نمی‌سازد رای اصداری شماره ۳۱ مورخ ۱۳۹۴ / ۱۱ / ۲۰ هیأت عمومی دیوان عالی کشور که تصویر آن جهت ملاحظه هیأت محترم دادگاه تجدیدنظر پیوست پرونده گردیده موید استنباط و تشخیص این شعبه دیوان می‌باشد از این رو دادنامه فرجام خواسته در وضعیت موجود بعلت نقص تحقق موثر و عدم معلومیت تاریخ پرداخت نفقه استحقاقی زوجه از طرف زوج قبل از تقدیم دادخواست طلاق یا بعد از آن قابلیت ابرام را نداشته مستندا به بند ۵ ماده ۳۷۱ و بند الف ماده ۴۰۱ قانون آئین دادرسی مدنی ضمن نقض آن رسیدگی مجدد به همان دادگاه محترم صادر کننده رای منقوض ارجاع می‌گردد تا پس از تکمیل تحقیقات بشرح مرقوم در فوق بر اساس نتیجه محصله نسبت به صدور رای مقتضی اقدام نماید. 
. 
رئیس شعبه هشتم دیوان عالی کشور: حسن عباسیان مستشاران: سیروس کیقبادی مسعود کریمپورنطنزی
. 
. 
<#>
. رأی خلاصه جریان پرونده. رییس شعبه ۱۰۱ دادگاه کیفری دو شهرستان بردسکن درخصوص اتهام آقای ر. س. فرزند غ. مبنی بر بکار بردن رنگ‌ها و اسانس‌ها و سایر مواد اضافی غیر مجاز در مواد خوردنی و آب;نبات، به موجب رأی شماره ۳۳۰ - ۹۵ / ۳ / ۱۶ به استناد مواد ۲ و ۱۷ و ۶۸ قانون نظام صنفی و اصلاحی آن قانون مصوب ۱۳۸۲ قرارعدم صلاحیت به اعتبار صلاحیت اداره تعزیرات حکومتی صادر و پرونده را برای تشخیص صلاحیت به دیوان عالی کشور ارسال نموده که پس از وصول و ثبت در دبیرخانه به این شعبه ارجاع گردیده است. عضوممیز - حسن قاسمی هیأت شعبه درتاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره چنین رأی می‌دهد
. 
. رأی شعبه دیوان عالی کشور. قرارعدم صلاحیت ذاتی صادر شده از سوی شعبه ۱۰۱ دادگاه کیفری دو شهرستان بردسکن شایسته تأیید نیست زیرا طبق بند ۴ ماده ۱ قانون مواد خوردنی و آشامیدنی و آرایشی و بهداشتی مصوب ۱۹ تیر ۱۳۴۶ مجلس سنا و ۲۲ تیر ۱۳۴۶ مجلس شورا با اصلاحیه‌های بعدی به کار بردن رنگها و اسانس‌ها و سایر مواد اضافی غیر مجاز در مواد خوردنی جرم تلقی شده و مطابق بند ۱ ماده ۲ همان قانون برای مرتکب سازنده یا تهیه‌کننده مواد تقلبی مجازات حبس در نظر گرفته‌شده است و هیچیک از مواد ۲، ۱۷ و ۶۸ و ۷۲ قانون نظام صنفی دلالت بر آن ندارند که به کار بردن رنگ‌ها واسانس‌های غیر مجاز در مواد خوردنی و آشامیدنی تخلف بوده و سازمان تعزیرات حکومتی صلاحیت رسیدگی به آن را دارد بنا به مراتب با اختیار حاصل از ماده ۲۸ قانون آیین دادرسی …. در امور مدنی ضمن نقض قرارعدم صلاحیت فوق‌الذکر مقرر می‌دارد پرونده به دادگاه صادر کننده قرارمنقوض برای رسیدگی اعاده می‌شود. 
. 
شعبه سی و چهارم دیوان عالی کشور - رئیس و مستشار
. 
جواد اسلامی- حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۵۸۵۳۰۱۰۰۵ شماره دادنامه: ۹۵۰۹۹۷۰۹۱۰۷۰۰۱۲۰ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۵ - ۱۳:۵۳ قاضی: جواد اسلامی قاضی: حسن قاسمی. خلاصه جریان پرونده: دادرس شعبه ۳ دادگاه عمومی خانواده مشهد (مجتمع قضائی شهید مطهری) در خصوص دعوی خانم م. م. به طرفیت خواندگان آقایان ب. و ر. ت. پ. به خواسته الزام خواندگان به پرداخت نفقه فرزند مشترک خواهان و خوانده ردیف اول (خوانده ردیف دوم جد پدری فرزند مشترک خواهان و خوانده ردیف اول است) با استدلال اینکه محل اقامت خواندگان پاکدشت می‌باشد قرار عدم صلاحیت به اعتبار صلاحیت دادگاه عمومی پاکدشت صادر کرده و پرونده به این دادگاه ارسال و به شعبه دوم ارجاع گردیده و این شعبه نیز طبق رای شماره ۹۷۴ - ۱۳۹۴ / ۱۰ / ۱۲ با استدلال اینکه مطابق ماده ۱۲ قانون حمایت خانواده به زوجه اختیار داده‌شده تا در دادگاه محل اقامت یا سکونت خود دعاوی مربوط به خانواده را مطرح نماید و خواهان با استفاده از این اختیار در دادگاه عمومی مشهد دادخواهی نموده است با احراز صلاحیت دادگاه مشهد، قرار عدم صلاحیت به اعتبار صلاحیت دادگاه عمومی موصوف صادر کرده است. به لحاظ حصول اختلاف در صلاحیت و برای حل آن پرونده به دیوان عالی کشور ارسال پس از وصول و ثبت در دبیرخانه به این شعبه ارجاع گردیده است. عضو ممیز- حسن قاسمی هیات شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره چنین رأی می‌دهد: رأی شعبه: در خصوص اختلاف حاصل در صلاحیت فیما بین دادگاه‌های عمومی حقوقی مشهد و پاکدشت (شعب سوم ودوم) به شرح ذکر شده در گزارش فوق، با توجه به اینکه به دلالت تصویر مصدق سند طلاق پیوست پرونده علقه زوجیت فی ما بین خواهان و خوانده ردیف اول گسسته شده و خواهان در دادخواست تقدیمی اقامتگاه خواندگان را پاکدشت اعلام کرده است بنابراین دادگاه صالح برای رسیدگی به دعوی موصوف وفق ماده ۱۱ قانون آیین دادرسی … مدنی دادگاه عمومی پاکدشت می‌باشد بنا به مراتب و با اختیار حاصل از تبصره ماده ۲۷ قانون ذکر شده در فوق ضمن پذیرش استدلال دادگاه عمومی مشهد و تایید صلاحیت دادگاه عمومی پاکدشت (شعبه دوم) حل اختلاف می‌نماید. مقرر می٬دارد پرونده به دادگاه عمومی مزبور برای رسیدگی ارسال شود. شعبه سی و چهارم دیوان عالی کشور رییس: جواد اسلامی، مستشار: حسن قاسمی
. 
. 
<#>
. رأی خلاصه جریان پرونده. در تاریخ ۹۳ / ۲ / ۲۹ آقای م. ع. ز. خ. بطرفیت همسرش خانم ز. ش. دادخواستی بخواسته صدور گواهی عدم امکان سازش جهت اجرای صیغه طلاق بعلت عدم تفاهم اخلاقی و ناسازگاری خوانده و ترک زندگی مشترک وعدم تمکین او تقدیم نموده ورونوشت عقد نامه فیمابین را به ضمیمه دادخواست ارائه داده است دادخواست تقدیمی در شعبه دهم دادگاه عمومی خانواده همدان ثبت و مورد رسیدگی قرارمی‌گیرد. جلسه اول دادرسی بتاریخ ۹۳ / ۴ / ۱۱ با حضورخواهان تشکیل گردید خواهان اظهار داشت خوانده همسرم است بیش از سه سال است که جدا زندگی می‌کنیم و مهریه ایشان را قسطی می‌پردازم ولی در این شرایط ادامه زندگی مشکل شده و در این مدت چند بار به دادگاه آمدیم و دو بار هم بخاطر مهریه مرا به زندان فرستاده است درخواست طلاق دارم و بچه نداریم و زندگی مشترک ما حدود ۶ ماه بوده است و جهیزیه هم هر چه آورده ببرد و نفقه وی را هم داده‌ام و مدارک آن موجود است. خوانده در جلسه ;دادگاه حضور یافته و با تقدیم لایحه دفاعیه اظهار داشته من دو سال زندگی مشترک باوی داشتم و دو سال هم‌خانه پدرم بودم و ایشان نفقه مرا نداده و مهریه را قسطی می‌کند و من تمام حقوق خود را می‌خواهم و اگر طلاق می‌دهد نفقه معوقه مرا بدهد و ایشان مرا زده است و تامین جانی نداشتم و نرفته‌ام و ایشان زن دیگر گرفته است و راضی به طلاق نیستم. زوجه خوانده به پیوست لایحه دفاعیه تصویر چهار فقره دادنامه را تقدیم داشته که حسب دادنامه‌های ابرازی زوج خواهان باتهام ترک انفاق زوجه و ایراد ضرب و جرح عمدی نسبت به او به پرداخت جزای نقدی و دیات معینه محکوم و هم‌چنین به پرداخت نفقه زوجه از تاریخ ۹۱ / ۱ / ۱۷ لغایت ۹۱ / ۹ / ۳۰ جمعا بمبلغ ۱۵ / ۶۷۰ / ۰۰۰ ریال در حق زوجه محکوم گردیده و بعلاوه دعوی زوج بطرفیت زوجه بخواست الزام زوجه به تمکین بلحاظ خوف مظنه ضرر بدنی برای زوجه محکوم به بطلان اعلام‌شده است. سپس دادگاه قرار ارجاع امر بداوری صادر نمود و زوجین هریک داور خود را تعیین و معرفی نموده اندو داوران منتخب هر یک نظریه خود را که حاکی از عدم حصول سازش بین طرفین بوده تقدیم داشته‌اند. زوجه طی لایحه مورخ ۹۳ / ۵ / ۱ اعلام داشته که زوج دارای اموال می‌باشد شامل جهیزیه، جناس موجود در مغازه، موتور سیکلت و ماشین می‌باشد که طبق عقد نامه موظف است نصف اموال و دارائی خود را به بنده منتقل نماید و هم‌چنین باید نفقه و اجرت‌المثل و جهیزیه بنده را پرداخت نماید در خصوص مالکیت خودرو و موتور سیکلت و مغازه و منزل تقاضای استعلام را دارم سپس دادگاه در خصوص اموال خواهان از اداره ثبت اسناد و املاک و بانک کشاورزی شعبه مرکزی و اداره راهنمائی و رانندگی همدان استعلام نمود. در پاسخ اداره راهنمائی و رانندگی بشرح برگ ۳۱ پرونده مالکیت خواهان نسبت به یکدستگاه موتور سیکلت با مشخصات مندرج در آن اعلام‌شده و اداره ثبت پاسخ به استعلام دادگاه را منوط به ارائه مدارک دال بر مالکیت خواهان اعلام داشته است. دادگاه بشرح تصمیم مورخ ۹۳ / ۵ / ۲۰ جهت تعیین میزان نفقه معوقه و ایام عده زوجه موضوع را بکارشناس ارجاع نموده و کارشناس منتخب دادگاه در نظریه کتبی خود بشرح برگ ۳۷ پرونده اعلام نموده که در خصوص نفقه معوقه قبلا در پرونده کلاسه ۹۱۰۲۱۸ / ۲۱۸ شعبه ۱۲ حکم به عدم تعلق نفقه جهت خواهان صادر گردیده و نفقه زوجه در ایام عده بمدت سه ماه از قرار هر ماه دو میلیون ریال معادل شش میلیون ریال تعیین و اعلام می‌گردد. خوانده طی لایحه مورخ ۹۳ / ۶ / ۲۵ و سایل مغازه و موتور سیکلت و پیش پول اجاره منزل و مغازه را جزء دارائی زوج معرفی و تقاضای نصف اموال ایشان را نموده است. سپس دادگاه جهت بر آورد ارزش اموال مغازه خواهان موضوع را بکارشناس ارجاع کرده وکارشناس منتخب دادگاه در نظر کتبی تقدیمی خود بشرح برگ ۴۵ پرونده ارزش اموال منقول و وسایل آرایشگری موجود در داخل مغازه ضمن صورت برداری از آنها و هم‌چنین ارزش یکدستگاه موتور سیکلت را علیرغم اینکه زوج ادعا نموده آنرا فروخته است مجموعا بمبلغ شانزده میلیون و هشتصد هزار ریال تعیین و اعلام نموده است. زوج خواهان متعاقب نظریه کارشناس لایحه‌ای منضم به تصویر مصدق یکبرگ وکالتنامه رسمی مورخ ۱۳۹۱ / ۲ / ۱۲ اعلام داشته که موتور سیکلت ارزیابی شده توسط کارشناس را قبلا به شخصی به نام خ. ب. فروخته است و لوازم و وسایل کار هم شامل اموال و دارائی محسوب نمی‌گردد و زوجه خوانده هم طی لایحه تقدیمی به نظریه کارشناس اعتراض نموده است. سر انجام دادگاه در وقت فوق‌العاده ضمن اعلام ختم رسیدگی بموجب دادنامه شماره ۱۴۷۲ مورخ ۹۳ / ۹ / ۲۷ پس از ذکر خواسته خواهان و توضیحات بعدی او و مدافعات خوانده با اعلام اینکه خواهان اصرار بر جدائی دارد و مساعی دادگاه و داوران در اصلاح ذات البین موثر واقع نشده لذا دادگاه باستناد ماده ۱۱۳۳ قانون مدنی و مفاد حدیث الطلاق بید من اخذ بالساق و مواد ۲۶ و ۲۷ و ۲۸ و ۲۹ و ۳۴ قانون حمایت خانواده گواهی عدم امکان سازش صادر و به خواهان اجازه داده با مراجعه به یکی از دفاتر رسمی طلاق نسبت به طلاق همسرش اقدام با شرایط ذیل ثبت نماید. ۱ - مهریه زوجه در پرونده جداگانه رسیدگی شده است ۲ - جهیزیه زوجه مسترد می‌شود ۳ - زوجین فرزند مشترک ندارند و زوجه برابر اظهار خود حامله نمی‌باشد ۴ - زوجه درخواست نصف دارائی زمان زندگی مشترک را نموده و کارشناس منتخب میزان و ارزش دارائی زوج را مبلغ ۱۶ / ۸۰۰ / ۰۰۰ ریال اعلام کرده که زوج موقع اجرای صیغه طلاق نصف آن مبلغ را به خوانده باید پرداخت نماید ۵ - نوع طلاق رجعی و نوبت اول است ۶ - زوج مبلغ شش میلیون ریال بابت نفقه ایام عده موقع اجرای صیغه طلاق به زوجه طبق نظر کارشناس پرداخت نماید و در مورد نفقه معوقه خوانده برابر دادنامه شماره ۱۵۴۲ - ۹۱ رسیدگی شده است.۷ - اعتبارگواهی از تاریخ ابلاغ رای قطعی سه ماه است. پس از ابلاغ رای صادره ;زوجه نسبت به آن تجدیدنظر خواهی نموده و عمده اعتراض وی راجع به نفقه معوقه تا زمان اجرای صیغه طلاق و عدم تعیین اجرت‌المثل و نیز در مورد اموال و دارائی زوج می‌باشد که پرونده پس از طی تشریفات قانونی و وصول بمرجع تجدیدنظر استان همدان در شعبه دهم دادگاه تجدیدنظر مورد رسیدگی قرار می‌گیرد و دادگاه بموجب تصمیم مورخ ۹۴ / ۱ / ۳۰ پرونده را جهت تعیین تکلیف در خصوص نفقه زوجه تا زمان اجرای صیغه طلاق و اجرت‌المثل ایام زوجیت به دادگاه بدوی اعاده نموده و دادگاه بدوی پس از وصول پرونده جهت تعیین نفقه زوجه از تاریخ ۹۱ / ۱۰ / ۱ تا زمان اجرای حکم طلاق موضوع را بکارشناس ارجاع کرده و کارشناس منتخب دادگاه بشرح نظریه کتبی تقدیمی در برگ ۸۷ پرونده نفقه زوجه را از تاریخ ۹۱ / ۱۰ / ۱ لغایت آخر همان سال از قرار هر ماه دو میلیون وسیصد هزار ریال جمعابه مبلع شش میلیون ونهصد هزار ریال واز باریخ ۱۳۹۲ / ۱ / ۱ اغایت اخر همان سال ازقرار هرماه دو میلیون و پانصد هزار ریال جمعا بمبلغ سی میلیون ریال و از تاریخ ۹۳ / ۱ / ۱ لغایت آخر همان سال از قرار هر ماه مبلغ دو میلیون و هشتصد هزار ریال جمعا بمبلغ سی و سه میلیون و ششصد هزار ریال و از تاریخ ۹۴ / ۱ / ۱ لغایت پایان اجرای حکم از قرار هر ماه مبلغ سه میلیون ریال تعیین و توضیح داده که حسب اظهار زوج و ارائه رسید‌ها نامبرده جمعا مبلغ سی میلیون و دویست هزارریال در شش مرحله بابت نفقه به زوجه پرداخت‌نموده است. زوجه به نظریه کارشناس اعتراض نموده و دادگاه قرار ارجاع امر به هیئت سه نفره کارشناسان را صادر و هیئت کارشناسان بشرح نظریه کتبی تقدیمی خود نفقه زوجه را از تاریخ ۹۱ / ۱۰ / ۱ تا پایان سال ۹۱ از قرار ماهیانه دو میلیون و پانصد هزار ریال جمعا بمبلغ هفت میلیون و پانصد هزار ریال و از تاریخ ۹۲ / ۱ / ۱ تا پایان همان سال از قرار ماهیانه مبلغ دو میلیون و هفتصد هزار ریال جمعا بمبلغ سی و دو میلیون و چهار صد هزار ریال و از تاریخ ۹۳ / ۱ / ۱ تا پایان همان سال از قرار ماهیانه مبلغ سه میلیون ریال جمعا بمبلغ سی و شش میلیون ریال و از تاریخ ۹۴ / ۱ / ۱ لغایت پایان تیرماه ۹۴ از قرار ماهیانه مبلغ سه میلیون و سیصد هزار ریال جمعا بمبلغ سیزده میلیون و دویست هزار ریال تعیین و توضیح داده‌اند که این مبلغ در صورت استمرار تا پایان سال جاری قابل محاسبه می‌باشد. سر انجام دادگاه در وقت فوق‌العاده ضمن اعلام ختم رسیدگی بموجب رای اصلاحی شماره ۷۹۱ مورخ ۹۴ / ۵ / ۳۱ پس از ذکر سیر مراحل دادرسی و اقدام انجام‌شده در اجرای ماده ۲۹ قانون حمایت خانواده و رعایت ماده ۳۰۹ قانون آئین دادرسی مدنی دادنامه شماره ۱۴۷۲ - ۹۳ صادره از همان دادگاه را اصلاح و نفقه زوجه را از تاریخ ۹۱ / ۱۰ / ۱ تا زمان اجرای صیغه طلاق هر ماه مبلغ دو میلیون ریال و برای ارسال ۹۲ هر ماه مبلغ دو میلیون و هفتصد هزار ریال و برای سال ۹۳ هر ماه مبلغ سه میلیون ریال و برای سال ۹۴ هر ماه مبلغ سه میلیون و سیصد هزار ریال تعیین و حکم به پرداخت مجموع آن از سوی خواهان موقع اجرای صیغه طلاق صادر و در مورد اجرت‌المثل ایام زوجیت هم چون مطالبه آن مشروط به اثبات عدم قصد تبرع از سوی زوجه بوده و برای دادگاه احراز نگردید که کارهای منزل به قصد عدم تبرع بوده است لذا در این قسمت به رد درخواست زوجه اظهار نظر و حکم به رد آن صادر نموده است. زوجه در مهلت قانونی نسبت به دادنامه اصلاحی تجدیدنظر خواهی نموده که پس از طی تشریفات قانونی شعبه دهم دادگاه تجدیدنظر استان همدان به تجدیدنظر خواهی زوجه نسبت به دادنامه اصلی و دادنامه اصلاحی رسیدگی و طی دادنامه شماره ۱۰۳۰ - ۹۴ مورخ ۹۴ / ۱۰ / ۱۲ با استدلال اینکه تجدیدنظر خواه دلیلی ارائه نداده که با عدم قصد تبرع امور منزل مشترک را در ایام زندگی مشترک انجام می‌داده و این قصد هم برای دادگاه احراز نگردیده است و نامبرده هم‌چنین دلیلی دال بر اینکه ارزش اموال تحصیلی زوج در ایام زندگی مشترک بیش از آن چیزی است که کارشناسی شده و در حکم آمده ارائه نکرده است لذا اعتراض تجدیدنظر خواه را غیر موجه تشخیص و ضمن رد آن دادنامه‌های تجدیدنظر خواسته را تایید نموده است. دادنامه مزبوردر تاریخ ۹۴ / ۱۰ / ۲۲ به زوجه ابلاغ شد و نامبرده در تاریخ ۹۴ / ۱۱ / ۱۲ با تقدیم دادخواست و لایحه فرجامی نسبت به آن فرجام‌خواهی نموده که پس از تبادل لوایح و وصول پرونده به دیوان عالی کشور جهت رسیدگی به این شعبه ارجاع گردیده است لوایح طرفین بهنگام شور قرائت می‌گردد. هیأت شعبه در تاریخ بالا تشکیل گردید پس از قرائت گزارش آقای حسن عباسیان عضو ممیز و اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. خانم ز. ش. نسبت به دادنامه شماره ۱۰۳۰ - ۹۴ مورخ ۱۳۹۴ / ۱۰ / ۱۲ شعبه دهم دادگاه تجدیدنظر استان همدان که در جهت تایید دادنامه‌های بدوی انشاء گردیده و بموجب دادنامه‌های نخستین بدرخواست زوج فرجام خوانده گواهی عدم امکان سازش جهت اجرای صیغه طلاق بالحاظ حقوق قانونی استحقاقی زوجه صادر شده فرجام‌خواهی نموده و عمده اعتراض ایشان راجع به عدم تعیین اجرت‌المثل خدمات ایام زندگی مشترک می‌باشد که اعتراض نامبرده در خصوص مورد وارد و موجه نیست زیرا مطابق تبصره الحاقی بماده ۳۳۶ قانون مدنی استحقاق زوجه نسبت به اجرت‌المثل خدمات ایام زندگی مشترک منوط به آنستکه زوجه بدستور زوج و بقصد عدم تبرع امور منزل مشترک را انجام داده باشد و فرجام‌خواه در مراحل دادرسی بدوی و تجدیدنظر هیچ ادله‌ای که ادعای او را که در ایام زوجیت امور منزل مشترک را بقصد عدم تبرع انجام داده اثبات نماید اقامه و ابراز ننموده و دادگاه بدوی هم در دادنامه صادره بلحاظ عدم احراز عدم قصد تبرع ایشان در انجام امور منزل مشترک بر عدم استحقاق او نسبت به اجرت‌المثل مورد مطالبه اعلام نظر نموده و اعتراض او در این قسمت هم در مرحله تجدیدنظر مورد توجه و رسیدگی دادگاه قرار گرفته و موجها مردود اعلام‌شده است بنابراین دادنامه فرجام خواسته در قسمت مربوط به اجرت‌المثل که بر عدم استحقاق فرجام‌خواه اعلام نظر گردیده موجها اصدار یافته و ایراد و اشکالی بر آن مترتب نمی‌باشد و چون از ناحیه فرجام‌خواه ایراد و اعتراض دیگری که قابلیت توجه و ترتیب اثر را داشته باشد بعمل نیامده و دادنامه فرجام خواسته من جمیع جهات منطبق بر موازین شرعی و مقررات قانونی صادر شده و فاقد ایراد و اشکال موثر در تخدیش می‌باشد النهایه چون در نظریه هیأت کارشناس نفقه ماهیانه زوج در سال ۹۱ ماهیانه دو میلیون و پانصد هزار ریال تعیین‌شده و در دادنامه اصلاحی بدوی این مبلغ باشتباه دو میلیون ریال قید گردیده لذا در اجرای ماده ۴۰۳ قانون آئین دادرسی مدنی دادنامه بدوی در این قسمت با اصلاح رقم دو میلیون ریال بابت نفقه هر ماه زوجه در سال ۹۱ بمبلغ دو میلیون و پانصد هزار ریال تصحیح می‌گردد فلذا ضمن رد فرجام‌خواهی فرجام‌خواه مستندا به ماده ۳۷۰ قانون آئین دادرسی مدنی دادنامه فرجام خواسته با رعایت اصلاح مرقوم ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: مسعود کریمپورنطنزی عضو معاون: جعفر پوبدخشان
. 
. 
<#>
. رأی خلاصه جریان پرونده. پیرو گزارش مورخ ۱۳۹۵ / ۲ / ۲۹ شعبه ۱۹ دیوان عالی کشور خانم م. م. بطرفیت آقای ح. س. م. بخواسته صدور گواهی عدم امکان سازش جهت اجرای صیغه طلاق به دلیل سوء رفتار زوج طرح دعوی کرده است بدین توضیح مطابق سند رسمی ازدواج شماره … تنظیمی در دفتر رسمی ثبت ازدواج شماره … زنجان و درمورخه ۹۰ / ۲ / ۲۲ به عقد دائمی خوانده دعوی درآمده‌ام و زندگی مشترک را ازمورخ شهریور ماه همان سال با وی آغاز نموده‌ام ۰ پس از نامزدی متوجه عدم تعادل روانی خوانده شدم که به بهانه‌های مختلف بنده را مورد ایراد ضرب و جرح قرار می‌داد ۰ گواهی‌های پزشکی قانونی و شکایات مطروحه در مراجع قضائی به تاریخ‌های ۹۰ / ۸ / ۲۱ و ۹۱ / ۶ / ۲۴ و ۹۲ / ۱۰ / ۱۲ و غیره مثبت این ادعاست ۰ برای مرتبه آخردرمورخه ۹۴ / ۱ / ۲۰ توسط خوانده مورد ضرب و جرح قرار گرفتم و از منزل اخراج شدم که دادنامه اصداری از شعبه ۱۰۵ دادگاه کیفری دوتهران بشماره ۹۴۰۹۹۸۲۱۴۳۵۰۰۰۹۶ دراین خصوص صادر شده است ۰ علی ایحال نظر به اینکه سوء رفتارهای خوانده بنده را در عسر و حرج قرار داده است و با این شرایط قادر به ادامه زندگی مشترک نیستم لذا تقاضای صدور گواهی عدم امکان سازش جهت اجرای صیغه طلاق را دارم در جریان رسیدگی خوانده (زوج) آقای س. ح. و س. م. ح. را منفردا و مجتمعا به وکالت برگزیده است ۰ آقای س. ح. طی لایحه‌ای که بشماره ۲۸۰۰ - ۹۴ / ۸ / ۲۰ ثبت گردیده مفهوما مرقوم داشته ۱ - مستند زوجه جهت صدور گواهی عدم امکان سازش عدم تعادل روانی زوج می‌باشد که گواهی سلامت روحی موکل پیوست می‌باشد ۲ - ایراد ضرب و جرح ادعائی معلوم نیست ازجانب موکل باشد علی‌الخصوص که تاریخ یکی از برگ‌های پزشکی قانونی به قبل از ازدواج زوج با زوجه مربوط است ۳ - تنها برگه پزشکی قانونی که نسبت به آن حکم صادر شده است گواهی مربوط به تاریخ ۹۴ / ۱ / ۲۲ می‌باشد که آن هم به دلیل لوث و عدم وجود هرگونه دلیل و مدرکی باقسامه باثبات رسید که موکل نسبت بآن تقاضای اعاده دادرسی نموده که حسب برگه‌های پیوست درخواست اعاده مورد قبول واقع گردید ۴ - به دلالت گواهی همسایگان ۰۰۰ همگی ح. معاشرت وی را تأیید نمودند ۰ لذا رد دعوی خواهان مورد استدعاست (ص ۱۸) وکیل زوج در جلسه ۹۴ / ۹ / ۲۸ مضمونا اظهار داشته: با توجه باینکه بر اساس مستندات ابرازی پیوست زوجه با شخصی بنام آقای ر. ی رابطه داشته و تحقیقات مقدماتی و کلانتری ۱۰۶ نامجو تهران مؤید موضوع است ۰ و ضرب و جرح با شهادت شهود ثابت نشده است، ضرب و جرح به حدی باشد که بیم سفک دمائ برود و زوجه و زندگی او را به مخاطره بیندازد ۰ موکل حاضر بطلاق نیست ۰ موکل دارای ح. معاشرت است تقاضای استماع اظهارات آنان را دارم ۰ تصاویر تقدیمی توسط موکل در راستای رابطه زوجه با شخص اجنبی تقدیم است ۰ ضمنا درتتمه رابطه موصوف، تماس تلفنی واز طریق فضای مجازی رابطه موصوف ادامه داشته که تصاویر منعکس در فضای مجازی توسط موکل تهیه‌شده در صورت لزوم تقدیم خواهد شد ۰ (ص ۴۴) وکیل زوجه ضمن تکرار مطالب قبلی اضافه نموده در مورد ادعای خوانده راجع به رابطه نامشروع و غیره لازم به توضیح است که قضیه صرفا سوء تفاهمی بود که منجر باعلام رضایت خوانده گردیده بدیهی است چنانچه موکله رابطه نامشروع داشته و چنین چیزی برای خوانده محترم ناخوشایند یا غیر قابل‌تحمل بوده می‌توانست با مراجعه بمرجع صالحه نسبت به پایان رابطه زوجیت و طلاق اقدام نماید ۰ علی ایحال نظر باینکه تداوم ضرب و شتم‌ها موجب عسر و حرج موکل گردیده و با شرایط فوق، دوام زوجیت برای موکل مشقت‌بار و غیر قابل‌تحمل می‌باشد لذا با استناد به بند ۴ ماده ۱۱۳ قانون مدنی صدور گواهی عدم امکان سازش مورد استدعاست ۰ خواهان بیان داشته مهریه‌ام را جداگانه مطالبه کردم و یک سکه را بذل می‌کنم ۰ جهازم پرونده جداگانه دارد ۰ فرزند مشترک نداریم ۰ باردار نیستم سایر حق و حقوق را فعلا نمی‌خواهم (صفحات ۴۵ - ۴۴) شعبه ۶ دادگاه حقوقی زنجان قرار ارجاع امر به داوری را صادرکرده است (ص ۴۶) ۰ زوجه آقای ب. م. را و زوج آقای ب. ع. ت. را به عنوان داور معرفی کرده‌اند (ص ۴۸) داوران بشرح صفحه ۴۹ عدم توفیق خود درجهت صلح و سازش زوجین را مرقوم داشته‌اند بالاخره شعبه ۶ دادگاه حقوقی زنجان پس از یک سلسله رسیدگی بموجب دادنامه شماره ۹۴۰۰۱۹۸۰ مورخ ۹۴ / ۱۰ / ۱۳ چنین رأی صادرکرده است «رأی دادگاه: در خصوص دادخواست خانم م. م. فرزند ع. با وکالت بعدی خانم ن. م. بطرفیت آقای ح. س. م. فرزند ع. با وکالت بعدی آقای س. ح. و خانم س. م. ح. مشترکا منفردا دائر بر صدور گواهی عدم امکان سازش موضوع سند نکاحیه به شماره … مورخ ۹۰ / ۲ / ۲۲ دفترخانه شماره … زنجان بعلت سوء رفتار و سوء معاشرت زوج (تخلف از شروط ضمن عقد بند دو عقد نامه) و در عسر و حرج قرار دادن زوجه، دادگاه با عنایت به دادخواست خواهان ملاحظه کپی مصدق سند نکاحیه که ضم دادخواست است ملاحظه کپی مصدق دادنامه شماره ۹۴۰۹۹۷۲۱۹۲۵۰۰۶۱۴ مورخ ۹۴ / ۶ / ۳۰ صادره از شعبه ۱۰۵۰ کیفری دو تهران که در آن زوج ملزم به پرداخت مقادیری قابل‌توجه دیه در حق زوجه شده عدم حضور شخص خوانده و عدم دفاع از خود حضور وکیل خوانده و بیان اینکه علیرغم ناملایماتی که موکله از زوجه دیده (رابطه نامشروعی که با شخص اجنبی داشته حاضر به طلاق نیست) و ضرب و جرحی که مورد رأی واقع‌شده ناشی از لوث و قسامه بوده است درحالی‌که دادگاه رؤیت می‌کند اولا رابطه نامشروع اثبات نشده ثانیا گزارش مرجع انتظامی متعلق به تاریخ ۹۲ / ۱۲ / ۸ بوده و ضرب و جرح در تاریخ ۹۳ / ۱ / ۲۱ واقع‌شده و نمیتوان حتی استدلال کرد که زوج به علت جری شدن از رابطه نامشروع ادعایی، همسرش را مورد ضرب و جرح قرار داده و اینکه اثبات ضرب و جرح از طریق قسامه دلیل بر عدم وقوع آن نیست زیرا مگر در خانه زن و شوهر چه کسی باید غیر از ایشان حضور داشته باشد و اینکه مساعی داوران نیز در عدم جدایی ایشان مؤثر واقع نشده و تخلف زوج از بند ۲ عقد نامه محرز و مسلم بوده مستندا بمواد ۱۱۱۹، ۱۱۳۳، ۱۱۴۵ جملگی قانون مدنی و مواد ۲۶ و ۲۷ قانون حمایت خانواده مبادرت بصدور گواهی عدم امکان سازش با شرایط ذیل می‌نماید ۰ زوجه حسب اقرار باردار نیست و جهاز خود را مسترد کرده فرزند مشترک ندارند نفقه ایام عده به زوجه نمی‌رسد مهریه مطالبه شده، زوجه یک سکه را بذل می‌کند و برای سایر حق و حقوق پرونده جداگانه دارد نوع طلاق با توجه به بذل زوجه و قبول بذل ناشی از وکالت حاصله بائن خلعی می‌باشد و عده آن سه طهرکامل است ۰ احراز شرایط صحت طلاق و رعایت تشریفات طلاق با مجری محترم بوده و زوجه می‌تواند بعد از قطعیت دادنامه با مراجعه به یکی از دفاتر رسمی ثبت طلاق با اعمال حق وکالت مأخوذه با حق توکیل به غیر نسبت به اعمال و اجراء و ثبت آن اقدام و دفاتر مربوط را اصالتا و وکالتا امضاء نماید. اعتبار اجرایی این گواهی سه ماه پس از قطعیت دادنامه است رأی صادره حضوری ظرف بیست روز پس از ابلاغ قابل تجدیدنظرخواهی در محاکم محترم تجدیدنظر استان زنجان می‌باشد» ; آقای ح. س. م. با وکالت آقای س. ح. و خانم س. م. ح. نسبت به دادنامه ۹۴۰۰۶۰۱۹۸۰ طی دادخواست و لایحه تقدیمی، تجدیدنظرخواهی نموده است ۰ خانم م. م. نیز لایحه جوابیه خود را تسلیم داشته که به شماره ۳۹۱۱ - ۹۴ / ۱۱ / ۱۵ ثبت دفتر اندیکاتور شده است (صفحات ۱۰۵ - ۱۰۴ - ۱۰۳ - ۱۰۲ -) شعبه اول دادگاه تجدیدنظر استان زنجان بموجب دادنامه شماره ۹۴۰۹۹۷۲۴۰۱۷۰۱۴۲۱ مورخ ۹۴ / ۱۱ / ۲۸ به شرح منعکس در آن دادنامه بدوی را تأیید کرده النهایه اضافه نموده «۰۰۰ لذا اعتراض رد، با توجه درخواست‌کننده طلاق از ناحیه زوجه است فلذا در اجرای ماده ۲۶ قانون حمایت خانواده مصوب ۱۳۹۱ / ۱۲ / ۱ بجای گواهی عدم امکان سازش حکم به الزام زوج به مطلقه نمودن زوجه صادر و بجای اعتبار این گواهی سه ماه است مدت اعتبار حکم طلاق شش ماه پس از تاریخ ابلاغ رأی فرجامی یا انقضای مهلت فرجام‌خواهی است ۰ رأی صادره پس از ابلاغ ظرف بیست روز قابل فرجامخواهی دردیوان عالی محترم کشور می‌باشد» ; این دادنامه (۰۱۴۲۱) در تاریخ ۹۴ / ۱۲ / ۲ به آقای س. ح. و س. م. ح. ابلاغ‌شده است و در تاریخ ۹۴ / ۱۲ / ۴ به خانم م. م. ابلاغ گردیده است ۰ آقای ح. س. م. با وکالت آقای س. ح. و خانم س. م. ح. طی دادخواست و لایحه سه صفحه‌ای پیوست به شرح مندرج در آن نسبت به دادنامه ۹۴۰۹۹۷۲۴۰۱۷۰۱۴۲۱ صادره از شعبه اول تجدیدنظر زنجان فرجام‌خواهی کرده است ۰ خانم م. م. فرجام خوانده نیز لایحه جوابیه سه صفحه‌ای خود را در تاریخ ۹۵ / ۱ / ۷ تسلیم نموده که پرونده به دیوان عالی کشور ارسال جهت رسیدگی به شعبه ۱۹ دیوان ارجاع گردیده است ۰ کلیه محتویات پرونده به هنگام شور قرائت می‌شود. هیات شعبه چنین رأی می‌دهد: رأی شعبه ۱۹ دیوان عالی کشوراعتراض وکیل فرجام‌خواه بر رأی فرجامخواسته وارد بنظر می‌رسد زیرا خواهان بمنظور اثبات سوء رفتار زوج سه فقره گواهی پزشکی قانونی حاکی از وجود آثار ضرب در بدن زوجه ارائه نموده که تنها در یک مورد زوج بموجب دادنامه شماره ۹۴۰۹۹۷۲۱۹۲۵۰۰۶۱۴ محکوم گردیده و منکر ایراد ضرب در موارد دیگر است و دلیلی که مثبت ادعای زوجه باشد ارائه نگردیده است اظهارات گواهان بنحوی که بیان گردیده ناظر ایراد ضرب بخواهان نبوده و به نقل‌قول از خواهان مطالبی را بیان نموده‌اند لذا استمرار سوء رفتار زوج مدلل بدلیل کافی نیست با عنایت به بند ۴ تبصره ذیل ماده ۱۱۳۰ قانون مدنی و عدم تحقق بند ۲ شرائط ضمن العقد رأی فرجامخواسته بشماره ۹۴۰۹۹۷۲۴۰۱۷۰۱۴۲۱ شعبه اول دادگاه تجدیدنظر استان زنجان نقض و رسیدگی بشعبه دیگر همان دادگاه محول می‌گردد. رسیدگی پرونده به شعبه دوم دادگاه تجدیدنظر استان زنجان محول شده است. خانم م. م. طی لایحه‌ای که خلاصه آن درج می‌گردد مرقوم داشته استدعا دارد با تأیید رأی بدوی و فراهم نمودن موجبات طلاق اینجانب را از زندان تنک و تاریکی که در آن گرفتار آمده‌ام نجات دهند زیرا اگر شرایط یک زندگی آرام و آبرومند برایم فراهم باشد دلیلی ندارد که بر خواسته خود برای طلاق پافشاری کنم. در سال ۱۳۹۰ به عقد دائم زوج درآمده و زندگی مشترک را آغاز نمودم از همان ابتدای زندگی به بهانه‌های واهی مورد ضرب و شتم از طرز شوهرم قرار گرفتم. فقط در یک فقره ضرب و شتم علیه شوهرم از دادگاه حکم محکومیت گرفته‌ام در پنج فقره دیگر که از سوی شوهرم مورد ضرب و شتم قرار گرفتم از ترس اینکه مبادا شکایتم موجب عصبانیت بیشتر وی شود کوتاه آمده و بجای شکایت فقط به اخذ گواهی پزشکی بسنده کردم البته در یک مورد هم در کلانتری رضایت دادم. اما آنچه شرم‌آور است دفاعیات کذب خوانده است که مرتب ضرب و شتم مکرر حقیر را انکار نموده است … به هر حال قضیه از دو حالت نمی‌تواند خارج باشد یا اینکه شوهرم خودش مرا مورد ضرب و شتم قرار داد، یا اینکه شخص دیگری مرا مضروب ساخته شوهرم غیرت دفاع از ناموس را نداشته که از من دفاع نماید اگر احتمال دوم را هم بپذیریم شوهر بی‌غیرت به درد زندگی مشترک نمی‌خورد … آنچه مسلم است این است که هیچ امیدی به اصلاح ذات البین نیست وگرنه اینقدر برخواسته خود تأکید و اصرار نمی‌ورزیدم و ادامه این کش و قوس نه‌تنها مشکلی را حل نمی‌کند بلکه اوضاع را بدتر از پیش آشفته خواهد کرد …» ; (صفحات ۱۶۲ ۱۶۳). در جلسه مورخه ۱۳۹۵ / ۴ / ۲۹ شعبه دوم دادگاه تجدیدنظر زوجه اظهار داشته من سال ۹۰ عقد کردم دو سه ماه بعد روی من دست بلند کرد. ما در دانشگاه با هم آشنا شدیم در رشته فیلم‌سازی با هم همرشته بودیم شخصیت عصبی دارد دوره نامزدی برای درسم در تهران با خانواده ایشان زندگی می‌کردم که باز دست روی من بلند کرد که پزشکی قانونی رفتم دیماه ۹۳ به کلانتری رفتم که آنجا تعهد داد که این کار را نکند. یک‌بار سر شارژر دعوا به پا کرد که برادرزاده‌ام دزیده بعد معلوم شد تو جیب خودش هست. شهریور ۹۱ عروسی کردیم ۲۵ شهریور با من دعوا کرد جهیزیه مرا شکاند که چرا فایل‌های شما هدیه کم آوردند، با تأخیر به پاگشا آمدم چون کبود بودم سه دانگ ساختمان تهران را به نام من کردند می‌گوید به عنوان مهریه است در حالی که اینطور نیست بله برون قرار شد ملکی که بخرند به نام من سه دانگ سند بزند قول داد من بابت خرید کمک کردم ربطی به مهریه ندارد. جهیزیه‌ام را آوردم. بیش از بیست بار با هم درگیر شدیم در خانه مرا حبس کرد نمی‌دانم چرا این کارها را می‌کرد النهایه من به جهت آزار و اذیت دیگر تحمل ندارم درخواست حکم به طلاق دارم در همه موارد فوق شهود دارم عنداللزوم حاضر به گواهی هستند. مدارکی که از فضای مجازی به من نسبت داده‌اند کلا ساختگی است. زوج آقای ح. س. م. اظهار داشت تمام مشکل ما از زمانی شد که خانه را بنام وی کردم ایشان رابطه‌ای داشتند با فردی به نام م. ر. ی که در حمام منزلمان وی را دستگیر کردم. تاریخ ۹۲ / ۱۲ / ۱۰ بود می‌گوید پاپوش بود که من برایش درست کردم در حالی که خودشان به این مطلب اقرار کردند در مرجع انتظامی من به ادعای وی دکتر رفتم که ادعا کرده بود تعادل روانی ندارم. همه همسایه‌ها حاضرند گزارش و شهادت دهند مشکل روانی ندارم. با افراد مختلف چت کرده است. من یک عمر بسیجی بودم شکایتی از من کرد چهار روز بعد از عروسی من هیچوقت ایشان را نزدم. مواردی می‌شد ایشان صورت مرا چنگ می‌زد که من عصبانی شوم من حتی به خانواده‌اش نیز این حرف را زدم ایشان این ادعا را به این خاطر می‌کند که سه دانگ خانه مرا گرفته است و حالا می‌خواهد طلاقش را بگیرد. آقای س. ح. نیز به وکالت اظهار داشته آنچه من فهمیدم اینکه زوجه برای مدرک درست گرفتن برای طلاق و در عین حال نگهداشتن خانه و سپس ازدواج با فرد دیگر این کارها را انجام می‌دهد و موکل حاضر نیست هم مهریه بدهد و هم اینکه همسرش با این ترفند طلاق بگیرد (صفحات ۱۶۴ ۱۶۵). نظر به استناد خواهان به گواهی دادگاه قرار استماع گواهی صادر کرده است (ص ۱۶۶). دادگاه از آقای. م. پدر زوجه و خانم م. الف. و ر. الف. خواهرزادگان زوجه و ب. م. برادر زوجه در برگ‌های جداگانه استماع گواهی بعمل آورده است. (صفحات ۱۷۱ تا ۱۷۴). زوج پس از استماع گواهی گواهان اظهار داشته هیچکدام از شهود به اینکه وی او را ضرب و جرح قرار داده گواهی ننموده‌اند بلکه به مشاجره لفظی گواهی داده‌اند و از طرفی تمام شهود هم رابطه نسبی دارند وهم رابطه سببی بنابراین گواهی آنان مورد قبول نبوده … شهادت شهود از روی قطع و یقین نبوده و دیوان نیز نقص تحقیقاتی نگرفت بلکه دلایل را کافی ندانسته … لذا اخذ گواهی گواهان فاقد وجاهت قانونی است نقض رأی اولیه را استدعا دارم (ص ۱۷۵). در تاریخ ۹۵ / ۶ / ۲۵ در وقت فوق‌العاده جلسه شعبه دوم دادگاه تجدیدنظر استان زنجان جهت صلح و سازش تشکیل گردیده زوجه خانم م. اظهار داشته من حاضرم با اخذ ۱۵۰ عدد سکه تمام بهار آزادی و اعاده سه دانگ خانه به زوج یا الحاق یک دانگ به سه دانگ با طلاق موافقم. زوج اظهار داشته من توافق بر طلاق و جدایی ندارم تقاضای بازگشت همسرم به زندگی مشترک دارم. زوجه در تاریخ ۹۵ / ۷ / ۱۰ لایحه‌ای تقدیم داشته مضمونا اینکه از فروردین ۹۴ بر اثر ضرب و شتم از منزل مشترک اخراج شدم ریالی بابت نفقه نداده مطالبه کردم طی دادنامه شماره ۹۵۰۹۹۷۲۴۰ *** ۱۵۶ آقای ح. س. م. محکوم به پرداخت نفقه اینجانب از تاریخ فروردین ۹۴ گردید و همچنین برای سال ۹۵ نیز نفقه مقرر گردیده که متأسفانه تاکنون ریالی پرداخت نکرده است. که ایشان بابت این پرونده دادخواست اعسار داده‌اند که در نتیجه ماهانه پنجاه هزار تومان تعیین‌شده است که طبق محاسبات حدود ۹ سال طول می‌کشد که بنده فقط نفقه یک سال خود را دریافت کنم (با توجه به اینکه دانشجوی دانشگاه آزاد هستم و مشکل کلیوی نیز دارم و هیچ بنیه‌ای هم ندارم شرایط بسیار سختی برایم فراهم‌شده است) از آنجائی که عدم پرداخت نفقه از جهات موجه برای درخواست طلاق می‌باشد لذا ضمن تقدیم دادنامه‌های مربوط به پیوست تقاضای رسیدگی و صدور حکم شایسته به طلاق را دارم. بالاخره شعبه دوم دادگاه تجدیدنظر استان زنجام بموجب شماره دادنامه ۹۵۰۹۹۷۲۴۰۱۸۰۰۷۹۲ مورخ ۱۳۹۵ / ۷ / ۱۳ به شرح صفحه نهم مبادرت به صدور رأی نموده است. رأی دادگاه تجدیدنظر خواهی آقای س. م. فرزند ع. با وکالت س. و م. ح. علیه تجدیدنظرخوانده خانم م. م. فرزند ع. از دادنامه شماره ۹۴۰۹۹۷۲۴۰۰۶۰۱۹۸۰ شعبه ششم دادگاه خانواده زنجان مبنی بر صدور گواهی عدم امکان سازش با شرایط مقرر در دادنامه، به استناد سوء رفتار و معاشرت زوج و در عسر و حرج قرار دادن زوجه در شعبه اول دادگاه تجدیدنظر استان زنجان رسیدگی و طی دادنامه ۹۴۰۹۹۷۲۴۰۱۷۰۱۴۲۱ و با اصلاح گواهی عدم امکان سازش به حکم الزام زوج به مطلقه نمودن زوجه و اینکه مدت اعتبار حکم طلاق شش ماه پس از ابلاغ رأی فرجامی یا انقضای مهلت فرجام‌خواهی است نتیجتا تأیید گردیده است سپس مورد فرجام‌خواهی وکلای زوج قرار گرفته و در شعبه محترم ۱۹ دیوان عالی کشور رسیدگی و طی دادنامه ۹۵۰۹۹۷۰۹۰۷۹۰۰۰۵۸ ضمن نقض حکم فرجام خواسته، رسیدگی به پرونده به شعبه دیگر دادگاه تجدیدنظر زنجان محول و به این شعبه ارجاع گردیده است. در دادنامه دیوان قید شده ادعای سوء رفتار زوج و استمرار سوء رفتار وی با توجه به ادله زوجه، مدلل به دلیل کافی اثباتی نیست. این دادگاه با لحاظ خواسته خواهان که رسیدگی به سوء رفتار و معاشرت زوج و اعلام تحقق بند ۲ شروط ضمن عقد نکاحنامه و وکالت زوجه در طلاق خود است، با تعیین وقت رسیدگی در جلسات متعدد، به ادله و دفاعیات طرفین رسیدگی نمود، زوجه در بخشی از مطالبش گفته است شوهرم شخصیت عصبی دارد و مکرر مرا مورد ضرب و شتم قرار داده است حتی در دوره نامزدی و چند روز بعد از عروسی، دست روی من بلند کرد و به پنج فقره گواهی پزشکی استناد کرده است، سه دانگ ساختمانی در تهران را به نام من سند زده به خاطر اینکه در خرید آن، من کمک کرده بودم ولی الان می‌گوید از بابت مهریه است. زوج نیز اظهار داشته، همسرم را با فرد دیگری در تاریخ ۹۲ / ۱۲ / ۱۰ دستگیر کردم، از وقتی سه دانگ خانه را به نامش زدم، این ادعاها را می‌کند که طلاقش را از من بگیرد و خانه را هم نگه دارد. دادگاه اظهارات شهود استنادی زوجه را هم اخذ نمود که از بستگان وی می‌باشند مفاد گواهی آنها، اختلاف جدی طرفین و ضرب و شتم خواهان از سوی خوانده است. گواهی پزشکی‌های استنادی، یک مورد مربوط به دوره نامزدی و یک مورد پنج روز بعد از تاریخ عروسی ۹۱ / ۶ / ۲۴ و یک مورد ایام عید در منزل پدر خانم ۹۲ / ۱ / ۱۲ و هر سه اینها مربوط به قبل از جریان دستگیری فردی در منزل زوج است. یک مورد رضایت شده و نسبت به یک مورد نیز حکم صادر گردیده است. و همه این موارد با توجه به قراین و شواهد نمی‌تواند ساختگی و یا صرفا عکس‌العمل زوج نسبت به رفتار غیر متعارف زوجه با فرد دیگری باشد و اساسا این مطلب مجوز ضرب و شتم نیست به ویژه هنوز حکمی در این باره صادر نشده است. از پاره‌ای مستندات زوج نیز برمی آید ایشان در روابط و مکالمات زوجه کنکاش می‌کند و طبعا به زندگی آن دو لطمه می‌زند. سعی دادگاه به ادامه زندگی یا متارکه توافقی، طرفین نیز با مخالفت زوج مواجه شد که عمدتا به جهت سه دانگ منزل مسکونی تهران است. دادگاه با توجه به مراتب فوق، سوء رفتار و سوء معاشرت جدی زوج را که منجر به زندگی جدا از هم آنها گردیده، محرز تشخیص و چون مجوز قانونی و شرعی بر آن وجود ندارد، موجب تحقق بند ۲ شروط ضمن عقد نکاحنامه می‌داند لذا به استناد ماده ۳۵۸ دادرسی مدنی و نیز ۱۱۱۹، ۱۱۳۳ قانون مدنی و ۲۶ و ۲۷ حمایت خانواده، ضمن تأیید اساس دادنامه ۹۴۰۱۹۸۰ دادگاه بدوی، اعلام می‌دارد سوء رفتار و معاشرت زوج موضوع بند ۲ شروط نکاحنامه فیمابین، محرز و محقق است و زوجه وکالت با حق توکیل به غیر برای طلاق خود دارد که با ترتیب مقرر در دادنامه بدوی خود را به طلاق بائن خلعی مطلقه نماید، باردار نبوده و فرزند مشترک ندارند احراز و اعمال شرایط صحت طلاق با سردفتر مجری است. این رأی ظرف بیست روز پس از ابلاغ قابل فرجام‌خواهی در دیوان عالی کشور است. این دادنامه (۹۵۰۹۹۷۲۴۰۱۸۰۰۷۹۲ ۱۳۹۵ / ۷ / ۱۳ صادره از شعبه دوم دادگاه تجدیدنظر استان زنجان) در تاریخ ۹۵ / ۷ / ۲۴ به آقای س. ح. ابلاغ‌شده است مشارالیه به وکالت از آقای ح. س. م. در تاریخ ۱۳۹۵ / ۸ / ۳ طی دادخواست و لایحه پیوست به شرح مندرج در آن نسبت به دادنامه ۷۲۴۰۱۸۰۰۷۹۲ فوق‌الذکر فرجام‌خواهی کرده است. عمده‌ترین مطلبی که مرقوم داشته مضمونا اینکه شعبه محترم دوم دادگاه تجدیدنظر استان زنجان نمی‌بایستی به شهادت شهود متمسک می‌گردید چرا که شعبه محترم ۱۹ دیوان این ادله را چون ناظر به ایراد ضرب و جرح فرجام خوانده ندانسته‌اند عملا تمسک بدان را فاقد وجاهت اعلام نموده‌اند. در فرض محال تمسک به شهادت شهود، شعبه محترم دادگاه تجدیدنظر استان زنجان نمی‌بایستی با تمسک به شهادت همان شهود که اظهارات آنان دارای حجت نبوده و از اعداد دلایل اثباتی نیز خارج گردیده است اقدام می‌نمودند. عمده دلیل پذیرش جرح شهادت شهودی می‌باشد که مسبوقا به رأی شعبه محترم ۱۹ دیوان عالی کشور شهادت آنان از زمره ادله‌های اثباتی خارج گردیده و امکان استماع دوباره شهادت آنان با وجود این رأی اساسا غیر مقدور شده بود و صرفا برای وجه بخشیدن به برگه‌های پزشکی قانونی بوده که اصولا هیچ ارتباطی با زوج نداشته و بدوا نیز توسط دادگاه کیفری با توجه به زمان آن رد شده بوده است. موکل اینجانب فرجام‌خواه (زوج) ضمن سعی و تلاش بی‌وقفه و فراوان در جهت اصلاح خانواده و مساعدت و اقدام اعمالی چون صلح سه دانگ از پلاک ثبتی منزل به نام همسر در قالب مهریه و سعی و تلاش به استمرار و مداومت در تکالیف زناشویی و ارائه استشهادیه به شعبه محترم ۲ تجدیدنظر زنجان که به امضاء بالغ بر بیست نفر از بستگان، همسایگان و همکاران موکل رسیده اعلام داشته‌اند که حاضر به شهادت در هر محکمه‌ای می‌باشند. همچنین رضایت و عدم پیگیری قضائی و تفحص در موضوع دستگیری زوجه در منزل مشترک که اعترافات آنها با موضوعیت رابطه نامشروع در پلیس امنیت ضمیمه پرونده می‌باشد، همگی دلالت بر ح. نیت و استمرار در ح. اخلاق اسلامی و انسانی به دور از عسر و حرج ادعایی فرجام خوانده محترم دارد. لذا نظر به مراتب فوق نقض دادنامه معترض عنه را استدعا کرده است (برگرفته از صفحات ۲۲۴ تا ۲۲۹). خانم م. م. فرجام خوانده نیز لایحه خود را تقدیم داشته که مفهوما اهم آن درج می‌گردد. پس از درگیری فروردین‌ماه ۱۳۹۴ اخراج از منزل، اقدام به مطالبه مهریه خود به میزان ۵۱۴ قطعه سکه تمام بهار آزادی نمودم بابت تأمین خواسته، خودروی سواری آقای س. و چهاردانگ از یک باب منزل را که سند آن نیز به نام وی بود توقیف کردم. فرجام‌خواه بدوا مدعی پرداخت مهریه اینجانب با صلح سه دانگ از آپارتمان مسکونی خود که سند آن در سال ۱۳۹۱ بنام اینجانب منتقل‌شده بود گردیده و بموجب احکام پیوستی از اثبات ادعا عاجز ماند (عضو ممیز: زوجه در صفحه ۲۱۱ پرونده اظهار داشته سه دانگ ملک مهریه‌ام است. ظاهرا این مطلب را زوجه در پرونده‌ای در شعبه ۱۰۵۰ کیفری دو مجتمع قضائی شهید قدوسی (۱۰۵۰ جزایی سابق) بیان داشته که به عنوان مستند فتوکپی مصدق آن صفحه ۲۱۱ پرونده فعلی را تشکیل داده است) سپس در مرحله ارزیابی اموال توقیف‌شده جهت مزایده، خانواده او با اعتراض ثالثی مدعی مالکیت چهار دانگ منزل شده و خود وی نیز مدعی انتقال خودرو با قولنامه عادی شده و با اعتراضات فوق ریالی بابت مهریه به بنده پرداخت نگردیده است و هر چند در جلسه‌ای که در شعبه دوم دادگاه تجدیدنظر استان زنجان تشکیل گردید بنده حاضر به توافق و گذشت حتی بیش از ۴۵۰ قطعه سکه از مهریه خود شدم ولی متأسفانه نظر فرجام‌خواه این بود که علاوه بر تنظیم مجدد سند سه دانگ مورد صلح بنام وی و بذل مهریه و سایر حقوق مالی خود چیز دیگری هم به وی داده شود تا راضی به طلاق گردد و مدعی ضرر و زیان بوده آقای ح. س. م. از ۹۴ / ۱ / ۲۰ که بنده را مورد ضرب و شتم قرار داده و اخراج نموده، ریالی بابت نفقه یا سایر حقوق مالی بنده از جمله اجرت‌المثل پرداخت ننموده است علیرغم محکومیت وی طی دادنامه ۹۴۰۹۹۷۲۴۰۰۶۰۲۴۹۸ ۹۴ / ۱۲ / ۱۷ صادره از شعبه ششم دادگاه عمومی حقوقی زنجان به پرداخت نفقه معوقه اینجانب از ۹۴ / ۱ / ۲۰ و برقراری نفقه ماهانه به میزان ۴۰۶۰۰۰۰۰ ریال مدعی اعسار شده و هر چند خواسته وی طی دادنامه ۹۵۰۹۹۷۲۴۰۰۶۰۱۱۱۸ مورد پذیرش قرار گرفته و نفقه اینجانب از قرار ماهی پنجاه هزار تومان تقسیط گردیده است ولی مجددا معترض شده و مدعی عدم توانائی در پرداخت‌شده است. حال با وصف فوق مدت ۷ سال استهلاک نفقه معوقه به میزان پنج میلیون تومان به طول خواهد انجامید. سؤال اینجانب که آیا با پرداخت ماهانه نفقه به میزان پنجاه هزار تومان امکان زندگی برای بنده با هزینه گزاف کنونی وجود خواهد داشت؟ … چگونه امکان زندگی را برای بنده فراهم خواهد نمود …. آیا عدم پرداخت نفقه به مدت شش ماه و عدم امکان الزام به پرداخت طبق آراء صادره از موارد عسر و حرج و دلیل موجه بر متارکه نیست. اما در پاسخ به دلایل فرجام‌خواهی معروض می‌دارم اساسا رأی شعبه ۱۹ دیوان عالی کشور نقض و بی‌اعتبار دانستن شهادت شهود قبلی نیست بلکه دلالت بر این امر دارد که اظهارات گواهان به نحوی که بیان گردیده ناظر به ایراد ضرب خواهان نبوده و به نقل‌قول از خواهان مطالبی را بیان نموده‌اند. بنابراین این وظیفه و تکلیف از دادگاه محترم همعرض (شعبه دوم دادگاه تجدیدنظر استان زنجان) ساقط نبوده که با تحقیق مجدد از شهود و بررسی سایر اوضاع و احوال در خصوص سوء معاشرت زوج تحقیق و بررسی نموده و مالا به عسر و حرج زوجه حکم دهد … از آنجائی که معمولا در اختلافات خانوادگی، افراد دیگری بجز فامیل و نزدیکان از موضوع با خبر نمی‌شوند لذا رابطه فامیلی شهود با بنده نیز از موارد جرح نمی‌تواند باشد همانگونه که فرجام‌خواه در اکثر دعاوی مطروحه این جمله اعسار به شهادت افراد فامیل خود استناد نموده و شهادت آنها مستند صدور رأی برله وی قرار گرفته است؟ شهود تعرفه شده در شعبه دوم دادگاه تجدیدنظر همان شهود قبلی نبوده‌اند و ایراد فرجام‌خواه از این نظر نیز وارد نمی‌باشد هر چند شاهد معرفی‌شده در مرحله تحقیقات مقدماتی شکایت ضرب و جرح در سال ۱۳۹۴ (خانم ز. و.) به عینه شاهد عصبانیت فرجام‌خواه و بحث و درگیری ما و هل دادن بنده به طرف میز در منزل مشترک بوده … مودای گواهان تعرفه شده در شعبه دوم دادگاه تجدیدنظر استان زنجان نیز همگی مثبت ادعای بنده در ایراد ضرب و شتم از جانب فرجام‌خواه بوده … علاوه بر موارد فوق اخیرا نیز در تاریخ ۹۵ / ۵ / ۲۹ در شهر تهران و به هنگام توقیف خودروی آقای س.، در نزد مأموران نیروی انتظامی مورد ضرب و شتم و توهین و فحاشی از جانب فرجام‌خواه قرار گرفته‌ام که پرونده آن تحت کلاسه ۹۵۰۹۲۷ در شعبه ۱۱۳۹ کیفری دو تهران در حال رسیدگی است. در مورخ ۹۵ / ۵ / ۲۶ فرجام‌خواه به همراه برادرزاده خود ع. س. م. … به درب منزل پدری اینجانب مراجعه و پس از صدمه به خودروی اینجانب که مقابل منزل پارک بود از محل متواری شدند پرونده ۹۵۰۶۷۷ در شعبه دوم بازپرسی دادسرای عمومی و انقلاب زنجان با موضوع تخریب عمدی در حال رسیدگی است لذا تقاضای ابرام دادنامه فرجام خواسته را دارم. (برگرفته از صفحات ۲۷۸ تا ۲۸۲). ضمنا در تاریخ ۹۵ / ۱۱ / ۱۱ خانم م. پ. وکیل زوجه لایحه سه صفحه‌ای تقدیم داشته که مفهوما مطالب قبلی را در بر می‌گیرد و در بخشی از آن مرقوم داشته «… مطابق دادنامه صادره از شعبه دوم تجدیدنظر استان زنجان، زوجه حاضر به طلاق توافقی با بذل مهریه بوده ولی زوج قبول نکرده است و صرفا زوج قصد دارد در قبال طلاق از زوجه مال مضاعف وصول نماید که این مورد برای قضات تجدیدنظر محرز شده که حکم طلاق را صادر نموده‌اند … به مدت دو سال است که زوج علیرغم محکومیت به پرداخت نفقه و صدور اجرائیه نفقه‌ای پرداخت نکرده است. شهود متعددی که سوء رفتار زوج را شهادت داده‌اند … پاره‌ای از مستندات خود را ضمیمه لایحه خود کرده است. آقای ح. س. م. نیز در تاریخ ۹۵ / ۱۰ / ۱۲ لایحه سه صفحه به شرح مندرج در آن به دفتر شعبه ۱۹ دیوان تقدیم داشته ضمن تکرار پاره‌ای از مطالب قبلی خود مضمونا در بخش ب مرقوم داشته … در شعبه همعرض دادگاه محترم تجدیدنظر همسرم شهودی معرفی می‌نماید که با حضور آنها در دادگاه به گواهی‌های پزشکی قانونی ارائه‌شده که مربوط به سالهای قبل بوده وجه و اعتبار اثباتی بخشیده که با حضور آنها جرح صورت گرفته و عدم توجه دادگاه محترم و ملاک قرار دادن ادعاهای به دور از واقعیت که تماما در دادنامه اخیر از زبان همسر بنده (فرجام خوانده پرونده) به نگارش درآمده است سبب تأیید مجدد دادنامه منقوض بدوی می‌گردد. و اضافه نموده که دادگاه تجدیدنظر به برگ استشهادیه‌ای که همکاران، همسایگان و بستگان به ح. رفتار وی گواهی داده‌اند و ارائه دو فقره گواهی پزشکی مبنی بر سلامت روانی و عدم اعتیاد توجه ننموده اگر دچار عدم تعادل روانی و یا هرگونه برخورد عصبی که منجر به ضرب و شتم ایشان بوده است باشم چرا با وجود سوء رفتار ایشان (زوجه) در منزل مشترک در رابطه با ارتباط نامشروع فقط توسط پلیس ۱۱۰ اقدام به دستگیری نموده‌ام و ایشان را مورد ضرب و شتم ننموده‌ام (با وجودی که حقا و انصافا محق آن بوده است) و با توجه به ندامت و پشیمانی همسرم ایشان را بخشیده‌ام. اما ایشان در دادخواست خود اعلام داشته‌اند که مورد ضرب و شتم و اخراج از منزل قرار گرفته‌اند (پیوست ۱۴ و ۱۵). با توجه به مجموع زندگی مشترک بنده و همسرم که کمتر از ۲ / ۵ سال بوده و انتقال سه دانگ از آپارتمان زندگی مشترک که با قرض و مشقت تهیه نموده‌ام و به عنوان مهریه به ایشان منتقل نموده‌ام که اقرار ایشان نیز در صورتجلسه دادگاه کیفری مؤید این موضوع می‌باشد (پیوست ۱۶) جملگی بیانگر تلاش همواره اینجانب برای داشتن یک زندگی سالم و بدون دغدغه بوده که شعبه هم‌عرض دادگاه محترم تجدیدنظر به آن توجه ننموده است لذا نظر به مراتب فوق نقض دادنامه بدوی را استدعا کرده است. بهرحال پرونده به دیوان عالی کشور ارسال جهت رسیدگی به شعبه ۱۹ ارجاع گردیده کلیه محتویات پرونده به هنگام شور قرائت می‌شود. هیأت شعبه در تاریخ بالا تشکیل گردید پس از قرائت گزارش آقای عبدالرضا کریمی صحنه سرائی عضو ممیز و اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. حسب صورتجلسه مورخه ۹۵ / ۶ / ۲۵ دادگاه تجدیدنظر زوجه اظهار داشته موافقت دارد تعدادی از سکه‌های مهریه خود را در مقابل طلاق بذل نماید و در لایحه‌ای که در پاسخ به دادخواست فرجامی زوج مرقوم داشته نیز با رقمی متفاوت تأیید نموده در رأی فرجامخواسته در این مورد نفیا یا اثباتا اظهار نظر نشده و رأی بدوی که با رقم مذکور متفاوت است تأیید گردید با عنایت به ماده ۲۹ قانون حمایت خانواده اقتضا داشته دادگاه در این مورد و میزان آن و استفاده از اختیارات او در سند نکاحیه تحقیق و سپس اظهارنظر نمایند لذا با استناد به بند الف ماده ۴۰۱ قانون آئین دادرسی مدنی رأی فرجامخواسته نقض و پرونده به دادگاه مربوطه اعاده می‌شود که پس از رفع نقص اظهارنظر نموده به طرفین ابلاغ نماید و با توجه بماده ۳۳ قانون حمایت خانواده در خصوص مدت اعتبار گواهی و نیز نفقه ایام عده زوجه نیز وفق موازین قانونی اظهارنظر نمایند. 
. 
رئیس شعبه ۱۹ دیوان عالی کشور: مصطفی فاتحی مستشار: عبدالرضا کریمی صحنه سرائی
. 
. 
<#>
. رأی شعبه دیوان عالی کشور. به دلالت اوراق پرونده در تاریخ ۹۱ / ۱۱ / ۴ آقای ح. ر. که طفلی ۱۰ ساله بوده به مأمورین کلانتری مرکز شهرستان کردکوی مراجعه و اظهار کرده که در داخل کوچه ولاغوز در حال حرکت بودم که شخصی به نام الف. م. با موتورسیکلت مرا سوار کرده و به زور به داخل منزل خود برده و دهنم را بسته و کتک‌کاری کرده و به زور با من عمل لواط انجام داده و بعد که بیرون آمدم به خانواده‌ام گفتم و به درب خانه شان رفته ولی نامبرده در خانه نبود و مأمورین پس از هماهنگی با مقام قضایی به درب منزل مشتکی عنه مراجعه و او را در حالی که در قسمت انتهایی اطاق و در بین لباس‌ها مخفی‌شده بوده دستگیر و طفل نامبرده به پزشکی قانونی معرفی و آقای ع. ر. پدربزرگ طفل یاد شده از آقای الف. م. شکایت و تقاضای رسیدگی کرده و شعبه اول بازپرسی دادسرای عمومی و انقلاب شهرستان کردکوی عهده‌دار رسیدگی شده و پزشکی قانونی طی نامه شماره ۰۵ / ۲۸۲ / ۱۷۹۷ - ۱۳۹۱ / ۱۱ / ۴ اعلام کرده از آقای ح. ر. معاینه به عمل آمد آثاری از ضرب و جرح ناشی از دخول جسم نعوظی مشهود نمی‌باشد و لازم به ذکر است که در صورت استفاده از مواد لغزنده و یا تمکین و یا گذشت زمان می‌تواند آثاری مشهود نباشد در تحقیق به عمل آمده، آقای ح. ر. اجمالا بیان داشته من در داخل کوچه با ع. د. که دوستم بود مشغول بازی بودم و م. گفت بیا به منزلمان برویم تا به شما خرگوش نشان بدهم من و ع. د. به طرف منزل او رفتیم و ع. به منزل خود رفت و من به اتفاق م. به داخل خانه او رفتیم و او مرا به داخل اطاق برد و به زمین زد و بالش زیر سرم گذاشته و مورد تجاوز و لواط قرار داد و یک‌لحظه که از من جدا شد فرار کردم و ماجرا را به مادربزرگم گفتم و مشتکی عنه آقای الف. م. نیز اجمالا بیان داشته قبول دارم امروز ساعت ۱۰ در جلو منزل بودم که ح. ر. به اتفاق ع. د. در حال بازی بودند و چون لباس‌های ح. ر. تنگ و چسبنده و خودش پسری تپل و چاق بود لحظه‌ای شیطان به درونم آمد و نتوانستم جلوی غرایز و احساسات جنسی خود را بگیرم و به بهانه تماشا کردن خرگوش او را که تنها شده بود به داخل منزل برده و در اطاق با او لواط کردم و …بازپرس از آقای ع. د. به عنوان گواه تحقیق کرده و او اجمالا اظهار کرده با دوستم ح. ر. در داخل کوچه در حال بازی کردن بودیم الف. م. پیش موتورسیکلت نشسته بود گفت بیائید خرگوش مرا ببینید خرگوش خوب دارم من رفتم منزل و ح. ر. در آنجا تنها ماند پیش م. و دیگر خبر ندارم و مادر ح. ر. اظهار کرده شوهرم در زندان است و بازپرس او را به عنوان قیم اتفاقی تعیین تا شکایت خود را بیان کند و او اظهار کرده حسب اظهارات فرزندم مشتکی عنه با او لواط انجام داده و از او به خاطر آدم ربائی و لواط شکایت دارم و خواستار اشد مجازات برای او هستم. و بازپرس در تاریخ ۱۳۹۱ / ۱۱ / ۵ اتهام آدم‌ربایی را به آقای الف. م. تفهیم کرده و او دفاعا گفته درب منزل بودم دیدم ح. ر. داخل کوچه بازی می‌کرد یک‌لحظه شیطان مرا گول زد به او گفتم ح. من سگ کوچولو دارم بیان برویم نگاه کنیم و او را به داخل منزل بردم و …بازپرس بدوا قرار بازداشت موقت متهم را صادر و دادستان نیز با آن موافقت کرده و سپس با ذکر مستندات قانونی و با اشاره به رأی وحدت رویه دیوان عالی کشور راجع به رسیدگی توأمان قرار عدم صلاحیت به شایستگی رسیدگی دادگاه کیفری استان گلستان صادر و پس از جلب موافقت دادستان پرونده را ارسال کرده و حسب الارجاع پرونده در شعبه سوم دادگاه کیفری استان گلستان مورد رسیدگی قرار گرفته و این دادگاه در وقت فوق‌العاده اتهامات آدم ربائی و لواط ایقابی را به متهم تفهیم و دفاع او را اخذ و بعدا او را پس از فک قرار بازداشت موقت و با اخذ کفیل به وجه الکفاله پنجاه میلیون ریال آزاد کرده و در تاریخ ۱۳۹۲ / ۳ / ۴ در وقت مقرر تشکیل جلسه داده و پس از انجام محاکمه و اخذ دفاع متهم در ارتباط با عمل لواط و اعلام ختم دادرسی به اتفاق آراء طی دادنامه شماره ۹۲۰۹۹۷۱۷۱۱۶۰۰۰۲۰ - ۱۳۹۲ / ۳ / ۴ به شرح استدلال مقید در آن علما بزهکاری متهم را درحد عمل تفخیذ محرز و مسلم دانسته و مستندا به مواد ۱۲۰ و ۱۲۱ قانون مجازات اسلامی او را به تحمل یکصد ضربه تازیانه حدی محکوم و رأی صادره را حضوری و ظرف بیست روز پس از ابلاغ قابل تجدیدنظرخواهی در دیوان عالی کشور اعلام کرده و پس از ابلاغ دادنامه در فرجه قانونی محکوم علیه از جهت محکومیت حاصله و شاکی نیز به جهت عدم توجه و رسیدگی به اتهام آدم‌ربایی به حکم صادره و تقاضای تجدیدنظرخواهی نموده و پرونده به دیوان عالی کشور ارسال و پس از وصول جهت رسیدگی به این شعبه (۱۴ دیوان عالی) ارجاع شده و این شعبه پس از تهیه گزارش و بررسی محتویات پرونده و اخذ نظریه کتبی دادیار دیوان عالی کشور و انجام مشاوره طی دادنامه شماره ۹۳۰۹۹۷۰۹۰۷۴۰۰۶۶۹ - ۱۳۹۳ / ۶ / ۴ به شرح استدلال منعکسه ضمن رد تجدیدنظرخواهی تجدیدنظرخواهان، مستندا به بند (الف) ماده ۲۶۵ قانون آیین دادرسی دادگاه‌های عمومی و انقلاب در امور کیفری مصوب ۱۳۷۸ دادنامه معترض عنه را ابرام و در پایان به دادگاه صادر کننده حکم توجه داده که درخصوص اتهام لواط ایقابی و نیز آدم‌ربایی اتخاذ تصمیم و اظهارنظر نشده است. پس از اعاده پرونده و وصول آن دادگاه طی دادنامه شماره ۹۳۰۹۹۷۱۷۱۱۶۰۰۰۲۱۰ - ۱۳۹۳ / ۸ / ۸ درخصوص اتهام آقای الف. م. دایر بر ارتکاب عمل لواط ایقابی به عنف و اکراه با مجنی علیه آقای ح. ر. به شرح استدلالی که به عمل آورده به لحاظ فقدان ادله اثباتی شرعی و قانونی کافی و با توجه به حاکمیت اصل کلی برائت و به استناد اصل ۳۷ قانون اساسی جمهوری اسلامی ایران و بند (الف) ماده ۱۷۷ قانون آیین دادرسی کیفری مصوب ۱۳۷۸ حکم بر برائت نامبرده صادر و اعلام و درخصوص اتهام آدم ربائی با این استدلال که چون بزه معنون از جمله جرائم موضوع تبصره یک ماده ۲۰ قانون اصلاح موادی از قانون تشکیل دادگاه‌های عمومی و انقلاب مصوب ۱۳۸۱ نمی‌باشد که در صلاحیت ذاتی دادگاه کیفری استان باشد و یا از جمله جرائمی نمی‌باشد که مستقیما در دادگاه رسیدگی گردد و رسیدگی به آن در این دادگاه در راستای رأی وحدت رویه شماره ۸۷ / ۷۰۹ هیأت عمومی دیوان عالی کشور در صورت احراز مجرمیت و صدور کیفرخواست از سوی دادسرا می‌باشد، مقرر داشته بدل مفید تهیه و به دادسرای عمومی و انقلاب کردکوی اعاده تا پس از تکمیل تحقیقات و احراز مجرمیت و صدور کیفرخواست، به مرجع صالح ارسال گردد و رأی صادره را ظرف بیست روز پس از ابلاغ قابل تجدیدنظرخواهی در دیوان عالی کشور اعلام کرده است. (برگ ۳۴ لازم به ذکر است که برگ‌های ۱ تا ۱۳ پرونده مربوط به تحقیقات قبلی شعبه اول بازپرسی و ۱۴ تا ۲۸ مربوط به اقدامات و رسیدگی‌های قبلی شعبه سوم دادگاه کیفری استان و ۲۹ تا ۳۳ مربوط به گزارش و دادنامه این شعبه- ۱۴ دیوان عالی- می‌باشد.) پس از اعاده پرونده و وصول آن، رسیدگی به شعبه اول بازپرسی محول و این بازپرسی اقدام به احضار آقای الف. م. کرده و متهم طی لایحه‌ای یک برگی که تحت شماره ۹۱ / ۱۴۴ به ثبت رسیده اجمالا بیان کرده اتهام آدم‌ربایی را قبول ندارد و در اثر شکنجه در کلانتری به عمل لواط اعتراف کرده و شاکی دلیل محکمه پسندی ارائه نداده و پزشکی قانونی هم در نظریه خود اعلام نموده که عمل لواط صورت نگرفته و در پایان خواستار صدور حکم شایسته شده است. (برگ ۳۹) بازپرس از توجه به محتویات پرونده ختم تحقیقات را اعلام و طی قرار شماره ۹۳۰۹۹۷۱۷۷۲۶۰۱۱۷۱ - ۱۳۹۳ / ۱۰ / ۶ با استناد به ماده ۶۲۱ قانون مجازات اسلامی (کتاب تعزیرات) قرار مجرمیت متهم را صادر و اعلام و دادستان با آن موافقت و کیفرخواست صادر کرده است (برگ ۴۰ و ۴۱) دادگاه در تاریخ ۹۴ / ۲ / ۲۱ در وقت مقرر با حضور اعضاء و نماینده دادستان تشکیل جلسه داده و شاکی به همراه پدرش در جلسه حضور یافته ولیکن متهم با وصف ابلاغ قانونی و انتظار حضور نیافته و نماینده دادستان اظهار کرده خواسته به شرح کیفرخواست تقدیمی بوده و با توجه به نوع عمل ارتکابی که مخل امنیت اخلاقی جامعه است تقاضای تعقیب نامبرده را دارم و آقای ع. ر. پدر ح. ر. اظهار کرده در مورخه ۹۳ / ۱۱ / ۴ (۹۱ درست است عضو ممیز) فرزندم ح. در داخل کوچه ابوطالب مازندرانی محل مسکونی پدرم بازی می‌کرده و حدود ساعت ۹ بوده آقای الف. م. ی با یک سگ در دستش بوده از داخل خانه خودش که در همان نزدیکی بوده بیرون می‌آید و پسرم با دوستش علی دامغانی بازی می‌کرده و پدر علی دامغانی فرزندش را صدا می‌کند که بیاید داخل خانه و با او کار دارد و الف. م. که پسرم را در داخل کوچه تنها می‌بیند به او می‌گوید بیا سگ را نگاه کن و با این ترفند وقتی پسرم به او نزدیک می‌شود بلافاصله دهن پسرم را می‌گیرد و به زور او را می‌کشد و می‌برد داخل حیاط و در داخل حیاط عمل لواط را انجام می‌دهد البته می‌برد داخل اطاقش و عمل لواط را انجام می‌دهد و تهدید می‌کند که به کسی نگوئید و اگر بگویی تو را می‌کشم و من در آن زمان به خاطر درگیری و مواد مخدر در زندان بودم و تقاضای تعقیب او را دارم و در پاسخ به پرسش دادگاه که آیا آقای س. د. پدر ع. د. وقتی فرزندش را صدا کرد در همان لحظه الف. م. را در خیابان مشاهده کرده است؟ اظهار کرده بنده نمی‌دانم اما پسرش ع. د.، الف. م. را با سگ مشاهده کرده است. دادگاه به آقای ح. ر. خطاب کرده که دقیقا شکایت و شرح واقعه را بیان نمائید و او اجمالا بیان نموده روز قبل از واقعه دوستم به نام ع. د. آمد خانه ما و با همدیگر بازی می‌کردیم چون او تفنگ بادی دارد گنجشک شکار می‌کنیم و به او گفتم رسول می‌آیم دنبال شما و در داخل کوچه شما با هم بازی کنیم، داخل آب لاک‌پشت بود می‌خواستیم لاک‌پشت بگیریم و حدود یک ساعت بازی کردیم آقای الف. م. با سگ آمد به خیابان یعنی از داخل خانه خودش آمد و خانه دوستم کنار خانه آنها است بابای ع. از روی سکوی خانه خودشان ع. را صدا کرد و ع. رفت و بنده تنها ایستاده بودم به من گفت بیا سگ بنده را ببین و بنده رفتم جلوی درب خانه آنها داخل کوچه سگ را ببینم چون داخل کوچه کسی نبود و خلوت بود دهن بنده را گرفت و به زور برد داخل خانه و داخل خانه کسی نبود مادرش سرکار بود و مرا برد داخل اطاق و با بنده لواط انجام داد و تهدید کرد که اگر به کسی بگویی تو را می‌کشم و من آمدم خانه عمویم و عمویم با شوهر عمه‌ام رفت جلوی خانه آنها و به پلیس زنگ زد و پلیس آمد و گشتند و او زیر رختخواب بود پیدایش کرده و او را به کلانتری بردند و بنده هم رفتم و از هر دوی ما تحقیق کردند و از محل بازی تا جلوی خانه حدود شش یا هفت متر فاصله داشته است و حرف دیگری ندارم. (برگ ۵۰ تا ۵۲) دادگاه از توجه به محتویات پرونده ختم دادرسی را اعلام و به اتفاق آراء طی دادنامه شماره ۹۴۰۹۹۷۱۷۱۱۶۰۰۰۲۹ - ۹۴ / ۲ / ۲۳ با عنایت به اظهارات بی‌شائبه و مقرون به واقع طفل خردسال (ح. ر.) و اقرار اولیه متهم به شرح برگ ۵ پرونده و کیفرخواست صادره و این‌که حسب دادنامه شماره ۹۲۰۹۹۷۱۷۱۱۶۰۰۰۲۰ همین شعبه بردن وی در داخل خانه جهت عمل تفخیذ محرز و به تحمل یکصد ضربه تازیانه حدی محکوم گردیده، بزهکاری متهم را محرز و مسلم دانسته و مستندا به ماده ۶۲۱ قانون مجازات اسلامی (کتاب تعزیرات) با توجه به این‌که سن مجنی علیه کمتر از ۱۵ سال می‌باشد آقای الف. م. را به تحمل پانزده سال حبس تعزیری بابت بزه آدم‌ربایی محکوم و حکم صادره را غیابی و ظرف مدت بیست روز (ده روز درست است عضو ممیز) پس از ابلاغ واقعی قابل واخواهی در همین دادگاه اعلام کرده است. آقای الف. م. از حکم صادره واخواهی کرده و شعبه دوم دادگاه کیفری شهرستان گرگان طی دادنامه شماره ۹۴۰۹۹۷۱۷۱۱۶۰۰۰۶۱ - ۹۴ / ۴ / ۸ به شرح استدلال مقید در آن ضمن رد اعتراض واخواه مستندا به مواد ۲۱۷ و ۲۱۸ قانون آیین دادرسی کیفری دادنامه واخواسته را عینا تأیید و رأی صادره را حضوری و ظرف بیست روز پس از ابلاغ قابل اعتراض در دیوان عالی کشور اعلام کرده است. آقای م. ش. که با تقدیم یک برگ وکالتنامه به وکالت از آقای الف. م. وارد پرونده گردیده و پس از ابلاغ دادنامه با پرداخت هزینه دادرسی در فرجه قانونی به وکالت از آقای الف. م. با تقدیم لایحه‌ای به حکم صادره اعتراض و ضمن ذکری مصادیقی که در ماده ۶۲۱ قانون مجازات اسلامی (کتاب تعزیرات) آمده و با اشاره به بی‌بهره بودن موکل از حقوق شهروندی در دفاع نسبت به اتهام منتسبه و تناقض بین اظهارات مادر و پدر مجنی علیه (ح. ر.) و نیز اظهارات ضد و نقیض مجنی علیه که گاه گفته الف. م. با موتورسیکلت مرا برد و گاه گفته م. گفت بیا به تو خرگوش نشان بدهم و من رفتم و یک‌بار از خرگوش نام‌برده و بار دیگر نام سگ را آورده و نیز فاصله محل بازی تا خانه م. را شش الی هفت متر اعلام کرده و این‌که موکل منکر این بزه بوده و دلیل محکمه‌پسند در پرونده وجود ندارد و نیز با توجه به عدم ارکان تشکیل‌دهنده جرم آدم‌ربایی و این‌که طبق قاعده تفسیر به نفع متهم هر تردیدی درباره مجرمیت باید به نفع متهم تفسیر شود و همه تناقضات موجود در پرونده به ضرر موکل تفسیر شده، تقاضای تجدیدنظرخواهی و نقض دادنامه صادره و رسیدگی مجدد کرده و پرونده به دیوان عالی کشور ارسال‌شده و پس از وصول و ثبت به کلاسه فوق به این شعبه ارجاع گردیده است. هیأت شعبه در تاریخ بالا تشکیل گردید پس از قرائت گزارش آقای غلامرضا خلف رضائی عضو ممیز و بررسی اوراق پرونده و نظریه کتبی آقای الهی منش دادیار دیوان عالی کشور اجمالا مبنی بر با توجه به محتویات پرونده تقاضای نقض دادنامه فرجام خواسته و رسیدگی مجدد در شعبه هم‌عرض را دارد، مشاوره نموده چنین رأی می‌دهد: 
. 
. رأی شعبه دیوان عالی کشور. فرجام‌خواهی آقای الف. م. با وکالت آقای محمد تقی ش. نسبت به دادنامه شماره ۹۴۰۹۹۷۱۷۱۱۶۰۰۰۶۱ - ۹۴ / ۴ / ۸ صادره از شعبه دوم دادگاه کیفری یک استان گلستان، از توجه به محتویات پرونده و نحوه عملکرد فرجام‌خواه و قصد حقیقی و واقعی نامبرده وارد است، زیرا برای تحقق بزه آدم ربائی علاوه بر سایر جهات، حصول دو شرط لازم و ضروری است؛ یکی قاصد بودن مرتکب و یا به عبارتی سبق تصمیم برای فعل مزبور و دیگری صدق عرفی فعل عامل برای تحقق آدم ربائی، که در پرونده حاضر قصد و انگیزه اصلی متهم ارتکاب فعل شنیع لواط بوده و نه آدم ربائی و از طرف دیگر با توجه به مکان و زمان حادثه و نحوه و میزان اقدامات متهم، عرفا عنوان آدم ربائی ندارد و بنابراین با ورود فرجام‌خواهی، مستندا به بند ۴ قسمت (ب) ماده ۴۶۹ قانون آیین دادرسی کیفری مصوب ۱۳۹۲ با اصلاحات و الحاقات بعدی دادنامه فرجام خواسته نقض و پرونده جهت رسیدگی مجدد به دادگاه هم‌عرض دادگاه صادر کننده دادنامه منقوض ارجاع می‌گردد. 
. 
شعبه چهاردهم دیوان عالی کشور - رئیس و مستشار
. 
محمد رضا صابر - غلامرضا خلف رضائی
. 
. 
<#>
. رأی خلاصه جریان پرونده. در پرونده حاضر آقای ب. هادی پور علیه مأمورین کلانتری … شیراز آقایان ۱ - م. ۲ - ف. ۳ - الف. ز. ۴ - س. ۵ - ب. مبنی بر سهل‌انگاری در انجام وظیفه منجر به فراری متهم پرونده شکایت تقدیم دادسرای نظامی استان فارس نموده پرونده برای رسیدگی به شعبه دوم بازپرسی آن دادسرا ارجاع و آن بازپرسی طی قرار شماره ۵۰۰ - ۹۳ / ۹ / ۲۷ با این استدلال که مأمورین موصوف در مقام ضابط انجام وظیفه نموده‌اند به استناد اصل ۱۷۲ قانون اساسی و تبصره ۲ ماده ۱ قانون دادرسی نیروگاه مسلح قرار عدم صلاحیت به صلاحیت دادسرای عمومی و انقلاب شیراز صادر کرده است و پس از موافقت معاون دادستان با قرار صادره ارسال پرونده به مرجع اخیرالذکر و ارجاع آن به شعبه ۱۴ بازپرسی آن شعبه در تاریخ ۹۴ / ۱۲ / ۲۰ درخصوص کلیه متهمین به استثناء م. ر. الف. ز. قرار جلب به دادرسی صادر و لیکن درخصوص وی قرار عدم صلاحیت به صلاحیت دادسرا نظامی صادر کرده است و استدلالش این است که مشارالیه از پرسنل وظیفه ناجا بوده و طبق تبصره ماده ۲۲۹ (۲۹ صحیح است) قانون آیین دادرسی ۹۲ ایشان ضابط محسوب نمی‌شود قرار صادره به موافقت معاون دادستان رسیده و پرونده برای حل اختلاف به دیوان عالی کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای علی اکبری عضو ممیز و ملاحظه اوراق پرونده درخصوص حل اختلاف در صلاحیت مشاوره نموده چنین رأی می‌دهد: 
. 
. رأی شعبه دیوان عالی کشور. تبصره ماده ۲۹ قانون آیین دادرسی کیفری کارکنان وظیفه را از مشمول عموم و اطلاق ماده ۲۹ ضابطان دادگستری استثناء کرده است و با توجه به اینکه آنان در حین خدمت وظیفه نظامی محسوب هستند مطابق ماده ۵۹۵ قانون مذکور به جرائم آنان در رابطه با وظایفشان در سازمان قضایی رسیدگی می‌شود لذا در اجرای ماده ۲۸ قانون آئین دادرسی دادگاه‌های عمومی و انقلاب در امور مدنی با اعلام صلاحیت دادسرای نظامی استان فارس حل اختلاف می‌گردد. 
. 
شعبه ۴۰ دیوان عالی کشور - رئیس و عضو معاون
. 
عبدالمحمد خالصی - علی اکبری
. 
. 
<#>
. رأی خلاصه جریان پرونده. حسب محتویات پرونده قبلا آقای م. الف. در تاریخ ۹۱ / ۸ / ۱۸ علیه آقای م. و. م. متولد ۱۳۱۳ شکایت کرده است که ملک مسکونی وی به پلاک ثبتی … فرعی از ۱۵۵ اصلی مفروز از پلاک ۱۱۸۱ به مساحت ۶۰۰ مترمربع دارای آب و برق و گاز و دفترچه مالکیت رسمی را طبق قرارداد عادی چاپی مورخ ۹۰ / ۰۲ / ۱۰ خریداری کرده است و پولش را حدود ۶۶۰ میلیون تومان نقدا و یا با فروش جنس پرداخت کرده است و او ملک را طبق سند رسمی شماره ۱۳۰۱۵ - ۹۰ / ۱۲ / ۱۶ دفتر … اسناد رسمی کرج به پسر خود بنام ت. و. م. فروخته است و فروش مال غیر مرتکب شده است شاکی در پاسخ سوالاتی که در مورد علت عدم تحویل گرفتن ملک از متهم و نحوه پرداخت ثمن معامله و ارائه نسخه دستنوشته سند عادی از او سوال شده است پاسخ موجهی نداشته است و بلحاظ تردید متهم در امضای ذیل قرارداد عادی با کسب نظر کارشناس مشخص‌شده است که امضاء متعلق به متهم م. و. م. است و او در تحقیقات بیان داشته که با شاکی هر دو مغازه نزدیک هم داشته‌اند و بلحاظ کهولت و بیماری و فوت همسر خود از او کمک خواسته و شاکی برای او زنی برای ازدواج پیدا کرده و با آن زن ازدواج نیز کرده بود لیکن همان زمانها از او (متهم) توسط شاکی اوراقی سفید امضاء برای کارهای اداری و غیره اخذ می‌شد که ممکن است از یکی از آن برگ‌ها که امضای او در ذیل برگ سفید بوده قرارداد تایپ و سوءاستفاده شده است شاکی یکی از شهود ذیل قرارداد را که شاگرد خود بوده معرفی کرده و شاهد دیگر را نتوانسته معرفی کند و هیچگونه مدرکی برای اثبات فروش جنس (لوازم آرایشی) برای متهم ارائه نداده که معادل ثمن معامله ۶۶۰ میلیون تومان باشد و در نحوه پرداخت ثمن تناقضاتی داشته است نهایتا دادگاه علیرغم نظر دادسرا بر قرار اناطه جلب به دادرسی کرده و در اثنای رسیدگی متهم م. وثیقی که مسن بوده فوت کرده است و فرزند او بنام ت. وثیقی به جرم خرید مال غیر با علم و اطلاع از تعلق ملک مسکونی شان به شاکی تحت تعقیب کیفری دادگاه قرار گرفته و علیرغم ادعای بی اطلاعی او از فروش ملک پدرش شعبه ۱۱۵ دادگاه عمومی جزایی کرج با صدور دادنامه شماره ۵۰۰۵۳۵ - ۹۳ / ۶ / ۱۲ در مورد انتقال‌دهنده که فوت نموده است قرار موقوفی تعقیب صادر کرده است و در مورد انتقال گیرنده (پسر متوفی) به استناد ماده یک قانون تشدید مجازات مرتکبین ارتشاء و اختلاس و کلاهبرداری رأی به تحمل یکسال حبس و ردمال به شاکی صادر کرده است و با تجدیدنظر خواهی وکیل محکوم علیه شعبه چهارم دادگاه تجدیدنظر با قید اینکه انتقال با سند رسمی بوده است با حذف ردمال با صدور دادنامه شماره ۹۰۱۱۳۸ - ۹۳ / ۸ / ۱۴ رأی دادگاه بدوی را تأئید کرده است و با درخواست اعاده دادرسی محکوم علیه و توجها به پی نوشت معاون اول محترم دادستان کل کشور در ذیل یکی از تقاضاهای وی مبنی بر صدور حکم غیرشرعی و قانونی این شعبه پس از بررسی به شرح دادنامه شماره ۵۱۰۳۱۹۵ - ۹۳ / ۱۱ / ۲۹ رأی صادره را خلاف مقررات ثبتی از جمله مواد ۲۲ و ۷۳ قانون ثبت و خلاف قانون آئین دادرسی کیفری که بدون اثبات اصالت سند عادی شاکی در دادگاه حقوقی در مقابل سند رسمی خریدار مورد پذیرش دادگاه کیفری قرار گرفته است تجویز اعاده دادرسی کرده است و پرونده را برای رسیدگی مجدد به شعبه همعرض ارسال نموده که شعبه دوم دادگاه تجدیدنظر استان البرز پس از رسیدگی مجدد با قید اینکه متهم آقای ت. و. م. از انتقال ملک مسکونی شان توسط پدر خود به شاکی مطلع بوده است بدون توجه به مواردیکه در تجویز اعاده دادرسی این شعبه قید گردیده است و بلحاظ عدم حضور وکیل متهم در دادگاه به شرح دادنامه شماره ۷۰۰۴۶۳ - ۹۵ / ۴ / ۳ دادنامه بدوی را مورد تأئید قرار داده است و محکوم علیه مجددا توسط وکلای خود درخواست اعاده دادرسی از دادنامه مذکور کرده‌اند و در این مرحله وکیل شاکی به قرار منع تعقیب شماره ۵۷۰۰۷۳۳ - ۹۳ / ۷ / ۲۰ صادره از شعبه ۲۷ بازپرسی دادسرای کرج در خصوص شکایت آقای ت. و. م. دایر بر جعل و استفاده از سند مجعول که مورد موافقت دادستان وقت قرار گرفته است نیز بعنوان مدرک اصالت سند عادی موکل خود استناد کرده است (ص ۳۸۴ پرونده) در این مرحله رسیدگی تجدیدنظر آقای مح مد احمدزاده وکیل شاکی بوده است و قبل از وی نیز آقای ح. و. وکالت شاکی و آقایان ج. الف. پ. و ش. ر. نیز وکیل متهم بوده‌اند درخواست اعاده دادرسی مجدد محکوم علیه که توسط وکلای وی در دیوان عالی کشور مطرح گردیده است به این شعبه برای بار دوم ارجاع گردیده است. بتاریخ ۹۵ / ۴ / ۲۶ هیأت شعبه تشکیل است و پس از قرائت گزارش عضوممیز و ملاحظه اوراق پرونده با مشاوره به شرح آتی مبادرت به صدور رأی می‌نماید: 
. 
. رأی شعبه دیوان عالی کشور. با توجه به تجویز اعاده دادرسی از طرف این شعبه نسبت به رأی شماره ۹۰۱۱۳۸ - ۹۳ / ۸ / ۱۴ شعبه چهارم دادگاه تجدیدنظر استان البرز به شرح دادنامه شماره ۵۱۰۳۱۹۵ - ۹۳ / ۱۱ / ۲۹ مستدل و مستند این شعبه و صرف‌نظر از عدم توجه شعبه دوم دادگاه تجدیدنظر استان البرز بعنوان شعبه همعرض به ماده ۷۳ قانون ثبت که شعبه چهارم تجدیدنظر نیز ردمال در رأی بدوی را بلحاظ انتقال با سند رسمی از مجازات متهم حذف نموده است (زیرا با وجود سند رسمی مالکیت بنام آقای ت. و. م. بدون ابطال سند رسمی و یا اثبات اعتبار سند عادی مورخ ۹۰ / ۲ / ۱۰ شاکی در محکمه حقوقی تحویل ملک مسکونی به شاکی خلاف مقررات است) و همچنین اتهام خرید مال غیر با ماده یک قانون تشدید مجازات مرتکبین ارتشاء و اختلاس و کلاهبرداری انطباق ندارد و از طرفی با توجه به اینکه مطابق ماده ۴۸۲ قانون آئین دادرسی کیفری از حکمی که بعد از تجویز اعاده دادرسی از مرجع همعرض صادر می‌شود با همان دلایل پذیرفته نمی‌شود مگر اینکه همانند رأی قبلی مغایر مسلمات فقهی صادر شده باشد که به نظر این شعبه این قسمت از اختیارات مقامات مقرر در تبصره ۳ ماده ۴۷۷ قانون مذکور است لذا ضمن صدور قرار رد اعاده دادرسی مطابق قسمت اول ماده ۴۸۲ قانون آ. د. ک جهت استحضار و هر گونه اقدام از جهت قسمت آخر ماده یاد شده و ماده ۴۷۷ قانون آئین دادرسی کیفری پرونده به نظر ریاست محترم دیوان عالی کشور برسد. 
. 
هیئت قضایی شعبه دیوان عالی کشور
. 
ابراهیم بهنام اصل-فتوت نصیری سوادکوهی-محمد سلیمانی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۶۱۰۸۰۰۹۷۱ شماره دادنامه: ۹۵۰۹۹۷۰۹۰۹۵۰۰۲۴۶ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۰۸ - ۱۱:۴۳ قاضی: علی اکبری قاضی: عبدالمحمد خالصی. خلاصه جریان پرونده: خانم م. م. دادخواستی به طرفیت آقای ع. م. به خواسته مهریه، تأمین خواسته و خسارات دادرسی تقدیم دادگستری بندرعباس نموده و پرونده برای رسیدگی به شعبه هشتم دادگاه عمومی حقوقی بندرعباس ارجاع و آن شعبه طی دادنامه شماره ۱۳۴. ۱۳۹۴ / ۱۱ / ۱۹ با این استدلال که محل اقامت خوانده در دادخواست شهرستان چاه بهار قید شده و دعوی باید در محل اقامت خوانده اقامه شود و ماده ۱۲ قانون حمایت خانواده و دعاوی مربوط به زوجین را شامل می‌شود نه کسانی که متارکه کرده‌اند به استناد ماده ۱۱ و ۲۷ قانون آئین دادرسی مدنی قرار عدم صلاحیت به صلاحیت دادگاه عمومی حقوقی (خانواده ۹ چاه بهار صادر کرده است. پس از ارسال پرونده به شهرستان مذکور و ارجاع آن به شعبه دوم دادگاه عمومی حقوقی آن دادگاه نیز طی دادنامه شماره ۶۶۱. ۱۳۹۴ / ۱۲ / ۱۹ با این استدلال که دعوی مطالبه مهریه ناشی از روابط خانوادگی و زوجیت می‌باشد و هدف اصلی قانون‌گذار ماده ۱۲ استنادی و نیز سایر موارد معاف نمودن از هزینه دادرسی و صدور دستور موقت بدون رعایت تشریفات مربوطه تسهیل در امر اقامه دعوی از ناحیه زن و عدم مراجعه جهت اقامه دعوی به شهرهای دور دست که محل اقامت شوهر می‌باشد بوده است قرار عدم صلاحیت به صلاحیت دادگاه عمومی حقوقی بندرعباس صادر کرده و به لحاظ حدوث اختلاف پرونده به دیوان عالی کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای علی اکبری عضو ممیز و ملاحظه اوراق پرونده در خصوص حل اختلاف در صلاحیت مشاوره نموده چنین رأی می‌دهد: رأی شعبه: دعوی مطالبه مهریه ناشی از رابطه زوجیت میان خواهان و خوانده است و ماده ۱۲ قانون حمایت خانواده به طور عام دعاوی و امور مربوط به زوجین مقرر گردیده است و موضوع متارکه و عدم متارکه در آن قید و استثناء نشده است و از ماده مذکور استثناء دعوی در صورت متارکه استنباط نمی‌گردد. لذا اینکه در ماده آمده است که زوجه می‌تواند در محل اقامت خوانده یا محل سکونت خود اقامه دعوی کند دلیلی بر منع زوجه از استفاده از اختیار حاصله وجود ندارد لذا با تعیین صلاحیت دادگاه عمومی حقوقی بندر عباس حل اختلاف می‌گردد. شعبه چهلم دیوان عالی کشور رئیس: عبدالمحمد خالصی; عضو معاون: علی اکبری
. 
. 
<#>
. رأی خلاصه جریان پرونده. در تاریخ ۱۳۹۳ / ۴ / ۱۳ آقای ع. ه. وکیل دادگستری بوکالت از م. ح. س. فرزند م. دادخواستی بطرفیت ن. ج. فرزند ح. و بخواسته تأیید فسخ معامله (قولنامه شماره ۳۹۸۲۶۹ - ۹۳ / ۲ / ۱۷) مقوم به پنجاه و یک‌میلیون ریال باستناد تصویر مصدق قولنامه و اظهار نامه و وکالتنامه خود تسلیم دادگاه‌های عمومی کرمان نموده که به شعبه یکصد و هشتم (هشتم) ارجاع و چنین توضیح داده است که موکل وی طی قولنامه عادی یکباب منزل مسکونی ویلائی به خوانده محترم فروخته است و ثمن معامله یکباب آپارتمان گرفته و اخیرا متوجه قیمت بیشتر منزل خود گردیده و از طرفی متراژ آپارتمان نیز کمتر است و با اعلام فسخ و ارسال اظهار نامه تقاضای تحویل منزل نموده است اما خوانده حاضر نگردیده لذا درخواست تأیید فسخ با احتساب خسارات را دارد - شعبه مرجوع الیه وقت رسیدگی تعیین و طرفین را دعوت کرده است و پس از تجدید جلسه بعلت شناخته نشدن خوانده، نامبرده نیز دعوی الزام به تنظیم سند رسمی بطرفیت خواهان در تاریخ ۹۳ / ۴ / ۱۹ اقامه کرده است و اشعار داشته است که ششدانگ منزل مسکونی مورد خواسته را از خوانده خریداری کرده و حاضر به تنظیم سند نیست الزام ویرا به تنظیم سند رسمی خواستار است این دعوی در شعبه اول مطرح‌شده و سپس با اعلام مراتب جهت رسیدگی توأم با پرونده مطروحه در شعبه هشتم (شعبه ۱۰۸) بآن شعبه ارجاع و قرار رسیدگی توأم صادر شده است و در جلسه معینه برای روز ۱۳۹۳ / ۱۱ / ۲۶ با حضور وکیل خواهان و خوانده تشکیل جلسه داده و پس از استماع توضیحات آنان قرار ارجاع امر بکارشناس صادر و اعلام داشته وکیل خواهان در این جلسه اظهار داشته که مقرر بود پس از تخلیه هر دو منزل کارشناسی گردد و پس از انجام کارشناسی و تحویل نسبت به کارشناسی و تعیین قیمت اقدام گردد و کارشناسی، آپارتمان انجام و مراتب قیمت دو ملک به خوانده اعلام اما ایشان حاضر به قیمت کارشناسی نگردید و موکل بدلیل غبن فاحش و حتی افحش فسخ را اعلام کرد و اظهار نامه فرستاد زیرا مغبون گردیده تقاضای تأیید فسخ معامله و خسارات را دارد در مورد ادعای الزام به تنظیم سند رسمی با توجه به اینکه تنظیم سند رسمی فرع بر دعوی اصلی و از آثار عقد بیع است و موکل نسبت به بیع اعلان فسخ نموده و تأیید آنرا خواستار شده است - خوانده اظهار داشته فسخ صحیح نمی‌باشد و معاوضه انجام‌شده سر به سر بوده است و کارشناس بدون بازدید نظر داده و رد دعوی را خواستار شده کارشناس منتخب بشرح نظریه مثبوت بشماره ۱۰۰۵۲۳ / ۹۴۱۰۰ - ۹۴ / ۳ / ۱۱ ارزش ملک خانم ج. را ۰۰۰ / ۲۵۳۵۰۰۰ ریال و ارزش ملک آقای ح. س. را ۰۰۰ / ۲۸۵۰۰۰۰ ریال بر آورد کرده است وکیل آقای ح. س. نسبت به آن اعتراض و درخواست هیأت سه نفره کرده است دادگاه قرار ارجاع امر به هیأت سه نفره صادر نموده دو نفر از این کارشناسان طی نظریه‌ای جداگانه خانه ویلائی را ۰۰۰ / ۰۰۰ / ۲۹۴۰ ریال و آپارتمان را ۰۰۰ / ۲۷۹۱۲۰۰ ریال بر آورد کرده‌اند نفر سوم در ارزش آپارتمان با آنان موافق بوده لکن ارزش خانه مسکونی را ۰۰۰ / ۰۰۰ / ۵۰۰ / ۳۲ ریال تعیین کرده است سپس با اعتراض وکیل، وکیل خواهان قرار ارجاع امر به هیأت پنج نفره کارشناسان صادر و اعلام داشته و هیأت اخیر طی نظریه شماره ۱۰۲۴۷۱ / ۹۴۱۰۰ - ۹۴ / ۹ / ۲۲ ارزش خانه را ۳۲ *** ۵۰۰۰۰ و ارزش آپارتمان را ۲۸۱۹۱۱۲۰۰۰ - ۹۴ / ۹ / ۲۲ و در پایان تفاوت قیمت منزل مسکونی با آپارتمان را در زمان معامله (۹۳ / ۲ / ۱۷) معادل ۴۲۷۲۳۸۰۰۰ ریال برآورد کرده است وکیل آقای ح. س. به این نظریه نیز اعتراض داشته و درخواست هیأت هفت نفره کرده است - در تاریخ ۹۴ / ۱۰ / ۷ آقای و. ر. وکیل پایه یک دادگستری با ارائه وکالتنامه تمبر و تصدیق شده خود را بوکالت از خانم ن. ج. معرفی کرده و لایحه‌ای پیوست پرونده نموده و رد دعوی را بلحاظ بند ۶ - ۶ قرار داد و اسقاط خیار غبن خواستار شده است - هیأت پنج نفره کارشناسان رسمی در قبال توضیحی که دادگاه از آنان خواسته است پاسخ داده‌اند که تشخیص مغبون شدن خواهان یا عدم آن امری است قضائی ودرصلاحیت کارشناسان نیست سپس دادگاه بشرح دادنامه شماره ۹۴۰۹۹۷۳۸۷۰۱۰۰۹۵۶ - ۱۳۹۴ / ۱۰ / ۲۷ با اعلام ختم رسیدگی چنین رأی صادر و اعلام کرده است «در خصوص دادخواست آقای م. ح. س. فرزند م. با وکالت آقای ع. ه. بطرفیت خانم ن. ج. فرزند ح. به خواسته تأیید فسخ معامله بشماره ۳۹۸۲۶۹ - ۹۳ / ۲ / ۱۷ و خسارات دادرسی با این توضیح که وکیل خواهان اعلام نموده که مبادرت به معاوضه دو باب ساختمان با هم نموده‌اند که در معاوضه مذکور موکل وی مغبون گردیده است لذا تقاضای فسخ را نموده است ۰ خوانده منکر امر مذکور گردیده و دادگاه جهت ایضاح قضیه موضوع را به کارشناس (هیأت کارشناسی) ارجاع نموده و هیأت کارشناسی مبلغ ما به التفاوت را بمیزانی که غبن فاحش باشد اعلام ننموده در حالی که در جهت استفاده از خیارات خصوصا خیار غبن هم فوریت لازم بوده و هم باید در حدی باشد که عرفا قابل مسامحه نباشد که در ما نحن فیه فاحش بودن احراز نشده است لذا دادگاه خواسته را غیر وارد دانسته و به استناد مواد ۴۱۶ و ۴۱۷ و ۴۲۰ قانون مدنی حکم به رد دعوی صادر و اعلام می‌نماید و در خصوص دادخواست خانم ن. ج. فرزند ح. بطرفیت آقای م. ح. س. به خواسته الزام خوانده به تنظیم سند رسمی ثبتی یکباب منزل مسکونی از پلاک ثبتی … فرعی از … اصلی بخش ۳ کرمان و خسارات دادرسی دادگاه با عنایت به مفاد دادخواست تنظیمی و ضمائم پیوست از آنجا که طرفین ملزم به انجام مفاد قرار دادهای خصوصی که بین آنها منعقد می‌شود می‌باشند مگر اینکه خلاف نظم عمومی و اخلاق ح. ه باشد که در ما نحن فیه چنین چیزی احراز نشده است و خوانده ادله و مدارکی که دلالت بر انجام مفاد قرار داد داشته باشد ارائه ننموده لذا دادگاه خواسته را وارد و ثابت دانسته و به استناد ماده ۱۹۸ قانون آئین دادرسی مدنی و مواد ۱۰ و ۲۵۶ قانون مدنی حکم به الزام خوانده به انتقال و تنظیم سند مالکیت ششدانگ پلاک ثبتی … فرعی از … اصلی بخش ۳ کرمان و هزینه دادرسی و حق‌الوکاله وکیل طبق تعرفه در حق خواهان صادر و اعلام می‌نماید رأی صادره حضوری و ظرف بیست روز پس از رؤیت قابل تجدیدنظر در محاکم تجدیدنظر استان کرمان می‌باشد ۰» ; با ابلاغ دادنامه بوکیل فرجام‌خواه نامبرده و موکل خود با اسقاط حق تجدیدنظرخواهی و در موعد آن نسبت به دادنامه صادره فرجام‌خواهی کرده‌اند. ماحصل درخواست اینستکه ۱ - موکل طبق قولنامه مستند دعوی منزل مسکونی خود بمساحت ۲۴۸ متر مربع عرصه و ۱۷۲ متر مربع اعیانی را با یکدستگاه آپارتمان ۱۳۹ متر مربعی که در صورتمجلس تأمین دلیل معلوم شده دارای معایب و نقایص است در رهن بانک بوده و کتمان شده معاوضه می‌کند و قیمت دو ملک ۰۰۰ / ۰۰۰ / ۵۰۰ / ۱ ریال قید و مقرر شده بعدا طبق نظر کارشناس ارزش واقعی اعلام گردد که در تأمین دلیل انجام‌شده نظر کارشناس ۰۰۰ / ۰۰۰ / ۷۴۰ ریال بر آورد گردیده و موکل نیز با توجه به تفاوت فاحش و اختلاف قیمت تقریبا ۰۰۰ / ۰۰۰ / ۷۴۰ ریال با ارسال اظهار نامه و اعلام فسخ معامله اکنون از دادگاه تأیید فسخ معامله به دلیل غبن فاحش را خواستار شده کارشناس اولیه اختلاف قیمت را تقریبا ۰۰۰ / ۳۲۰۰۰۰ میلیون ریال و نظر اقلیت در هیأت سه نفره ۰۰ / ۰۰۰ / ۰۰۰ / ۸۰۰ ریال رقم خورده هیأت کارشناسان پنج نفره اختلاف قیمت را ۰۰۰ / ۰۰۰ / ۴۲۰ ریال اعلام داشته‌اند آپارتمان وام داشته لکن در قولنامه به وام اشاره نشده است موکل تأمین دلیل نموده و با اطلاع از قیمت واقعی و اختلاف فاحش فورا مراتب فسخ را ابتدا از طریق مشاور املاک ت. که طبق گواهی پیوست اعلام فسخ موکل را تأیید و در تاریخ ۹۳ / ۳ / ۱۳ یعنی ۲۶ روز بعد از معامله به فرجام خوانده و پسرش اطلاع داده است اظهار نامه شماره ۱۲۸۶ / ۹۳ - ۹۴ / ۳ / ۲۰ نیز ابلاغ و مراتب فسخ را اعلام نموده است با توجه به نظرات کارشناسان بخصوص هیأت پنج نفره که اختلاف قیمت را ۰۰۰ / ۰۰۰ / ۴۲۰ ریال اعلام داشته‌اند و حتی وام مسکن با سود بازپرداخت آن قریب ۰۰۰ / ۰۰۰ / ۳۲۰ ریال لحاظ نگردیده که مبلغ اعلامی کارشناسی با احتساب وام و سود مبلغی قریب ۰۰۰ / ۰۰۰ / ۷۴۰ ریال می‌باشد چگونه دادگاه صادر کننده حکم مورد را خارج از غبن فاحش می‌داند - هر چند در فرم‌های چاپی مشاورین املاک خیارات خصوصا غبن ساقط‌شده است اما موکل بلحاظ بیسوادی از موضوع آگاهی نداشته و بر فرض محال موکل غبن فاحش را ساقط نکرده است بهر حال موکل بجهات مختلف مراتب فسخ خود را اعلام داشته و با لحاظ قیمت منعکس در قولنامه به نصف قیمت معامله مغبون گردیده است از این رو تقاضای رسیدگی مجدد و رد دعوی تقابل فرجام خوانده را دارد دفتر دادگاه تبادل لوایح را انجام داده و فرجام‌خواهی را بوکیل مرحله نخستین ابلاغ کرده است نامبرده هم مبادرت به پاسخ کتبی نموده که چون با توجه بماده ۳۸۵ قانون آئین دادرسی مدنی ابلاغ فرجام‌خواهی مستقیما به نامبرده مغایر قانون بوده و تبادل لوایح صحیحا صورت نگرفته لذا بشرح دادنامه شماره ۹۵۰۹۹۷۰۹۰۹۱۰۰۰۹۹ - ۱۳۹۵ / ۲ / ۲۹ شعبه سوم پرونده به کیفیت مرقوم قابل طرح نبوده و اعاده گردیده سپس دفتر دادگاه فرجام‌خواهی را به شخص فرجام خوانده ابلاغ نموده و نامبرده مجددا مراتب را بوکیل خود اطلاع داده و وکیل مرحله نخستین با ارائه وکالتنامه تمبر و تصدیق شده مرحله فرجامی اشاره بپاسخ کتبی صفحات ۱۶۰ تا ۱۶۳ پرونده نموده خلاصه پاسخ مزبور اینستکه طبق معاوضه نامه مورخ ۹۳ / ۲ / ۱۷ آپارتمان موکل با منزل مسکونی معاوضه شده و در بند ۶ قرار داد خیار غبن ساقط‌شده و دادگاه از این موضوع غفلت نموده و آنرا به کارشناس ارجاع کرده لکن سرانجام دعوی فرجام‌خواه رد شده صرفنظر از عدم احراز غبن چون خیار غبن صراحتا ساقط گردیده لذا دعوی وجاهت قانونی ندارد و در پایان ابرام دادنامه فرجام خواسته را استدعا نموده است - رسیدگی با توجه به سابقه امر در دستور کار این شعبه قرار گرفته است اوراق لازم از پرونده‌های ارسالی و لوایح فرجامی وکلای طرفین هنگام مشاوره و تبادل نظر قرائت می‌شود ۰ هیئت شعبه در تاریخ بالا تشکیل گردید پس از قرائت گزارش آقای رسول شاملو عضو ممیز و ملاحظه اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. بر رسیدگی دادگاه و دادنامه‌ی صادره اشکال وارد است ۱ - مقصود از ارجاع به کارشناس در تشخیص وقوع غبن فاحش تعیین قیمت روز معامله با رعایت کلیه جوانب قضیه است ولی احراز غبن یک امر قضائی و با دادگاه است لذا اگر مقصود دادگاه در دادنامه‌ی صادره این بوده که هیأت کارشناسان در تحقق غبن فاحش هم اظهار نظر کنند آن خارج از وظیفه کارشناسی است ۲ - فرجامخواه بدو جهت درخواست فسخ معامله را کرده است یکی به لحاظ کسر مساحت آپارتمان دیگری غبن فاحش لذا دادگاه اولا - رسیدگی در خصوص ادعای کسر مساحت آنرا مسکوت گذاشته است باید در این باره هم تعیین تکلیف کند ثانیا - در مورد ادعای غبن فاحش هیأت کارشناسان ما به التفاوت ارزش دو ملک را در صورت بلا معارض و بدون بدهی و قابل نقل و انتقال قطعی بودن در تاریخ ۹۳ / ۲ / ۱۷ (تاریخ معامله) ۲۳۸۰۰۰ / ۴۲۷ ریال تعیین و گزارش کرده‌اند صرف‌نظر از اینکه مبلغ مزبور ارزش معتنابهی با توجه به مساحت دو ملک و محل وقوع آنهاست و قابل اغماض و مسامحه تلقی نمی‌گردد تعیین مبلغ فوق هم مقید به بلا معارض و بدون بدهی بودن آپارتمان شده است فرجامخواه مدعی است که آپارتمان در رهن بانک است و وام بانکی هم در معامله به عهده او گذاشته‌شده است و در لایحه‌ی فرجامی آنرا ۰۰۰ / ۰۰۰ / ۳۲۰ ریال تعیین می‌کند ضرورت داشته در این باره هم بدوا از طرفین اخذ توضیح به عمل آورده و در صورت صحت مراتب مجددا عنداللزوم نظر تکمیلی هیأت کارشناسان را اخذ و سپس حسب نتیجه حاصله مبادرت به صدور رأی کند. علیهذا دادنامه‌ی فرجام خواسته به لحاظ نقص رسیدگی و تحقیقات مستندا به مراتب یاد شده و بند ۵ ماده ۳۷۱ قانون آئین دادرسی مدنی نقض و رسیدگی بعدی با لحاظ بندهای الف مواد ۴۰۱ و ۴۰۵ همان قانون به دادگاه صادر کننده‌ی رأی ارجاع می‌شود. 
. 
رئیس شعبه سوم دیوانعالی کشور- ح. غفار پور مستشار دیوان عالی کشور - رسول شاملو
. 
. 
<#>
. رأی خلاصه جریان پرونده. قبلا آقای معاون محترم دادستان مجری حکم در دادسرای رشت نسبت به دادنامه شماره ۲۵۰۰۰۱۹ - ۹۴ / ۱ / ۲۰ شعبه ۱۱۱ دادگاه جزائی رشت درخواست اعاده دادرسی کرده است که طبق دادنامه شماره ۵۱۰۱۹۸۹ - ۹۴ / ۱۱ / ۷ این شعبه بلحاظ اینکه با وجود دادستان اشخاص دیگر برخلاف ماده ۴۷۵ قانون آئین دادرسی کیفری حق درخواست اعاده دادرسی ندارند رسیدگی مقدور نبوده و پرونده اعاده شده است آقای دادستان به وظائف قانونی خود عمل نمایند لیکن جناب آقای دادستان مجددا با استناد به ماده ۸۸ قانون آئین دادرسی کیفری این وظیفه را برخلاف استنباط دیوان عالی کشور قابل تفویض به غیر دانسته و به معاون خود دستور اقدام صادر کرده است و آقای معاون دادستان مجددا درخواست اعاده دادرسی بعمل آورده است و پرونده را به دیوان عالی کشور ارسال داشته‌اند. بتاریخ فوق هیأت شعبه تشکیل است و پس از قرائت گزارش عضوممیز و ملاحظه اوراق پرونده با مشاوره چنین رأی می‌دهد. 
. 
. رأی شعبه دیوان عالی کشور. تفویض اختیارات دادستان در ماده ۸۸ قانون آئین دادرسی کیفری مصوب ۹۲ / ۱۲ / ۴ علیرغم اطلاق آن مربوط به طرق عادی دادرسی است و ارتباطی به طرق فوق‌العاده شکایت از آراء قطعی ندارد و مقرر در ماده ۴۷۵ قانون مذکور قائم به شخص دادستان مجری حکم و دادستان کل محترم می‌باشد مگر اینکه اختیارات حوزه قضایی فاقد دادستان و یا دادگاه بخش باشد بنابرین جهت رعایت مقررات پرونده بلحاظ قابل طرح نبودن درخواست به دادسرای رشت اعاده می‌گردد. 
. 
هیئت قضایی شعبه دیوان عالی کشور
. 
ابراهیم بهنام اصل-فتوت نصیری سوادکوهی-محمد سلیمانی
. 
. 
<#>
. رأی خلاصه جریان پرونده.. 
خانم م. ی. فرزند م. با وکالت آقایان د. ن. و ب. خلیفه دادخواستی بطرفیت آقای ع. (ه.) ح. م. فرزند ب. و به خواسته ۱ - بطلان معامله مورخ ۱۳۹۱ / ۷ / ۱۱ به علت مستحق للغیر بودن مبیع مقوم به پنجاه و یک‌میلیون ریال ۲ - محکومیت خوانده به استرداد الباقی ثمن معامله به مبلغ ۴۴۶ / ۰۰۰ / ۰۰۰ ریال ۳ - محکومیت خوانده به پرداخت غرامات وافزایش قیمت ملک مورد معامله طبق نظر کارشناس از نظرصلاحیت وهزینه دادرسی مقوم به پنجاه و یک‌میلیون ریال و خسارت دادرسی تقدیم دادگاه‌های عمومی حقوقی شهرستان میانه کرده و توضیح داده‌اند: به حکایت مفاد مبایعه نامه تنظیمی مورخ ۱۳۹۱ / ۷ / ۱ خوانده دعوی ششدانگ عرصه و اعیان پلاک ثبتی … فرعی از یک اصلی بخش ۳۷ تبریز را به موکله واگذار که متعاقبا " مشخص شد مالکیت رقبه مورد معامله متعلق به غیر و مشارالیه (خوانده) طبق آراء صادره محکوم به مجازات جرم فروش مال غیر گردیده لذا بلحاظ اینکه خوانده طبق اسناد موجود جمعا مبلغ ۱ / ۴۴۶ / ۰۰۰ ریال را شخصا و یا از طریق واریز به حساب بانکی و دیگر مراجع ذیربط قانونی دریافت و فقط مبلغ یک میلیارد ریال را در تاریخ ۹۳ / ۱۲ / ۲۰ - از طریق اجرای احکام کیفری عودت نموده و الباقی آن بمبلغ ۴۴۶ / ۰۰۰ / ۰۰۰ ریال در ذمه وی می‌باشد و تا کنون غرامات وارده به موکله (موضوع رأی وحدت رویه ۷۳۳ مورخ ۱۳۹۳ / ۹ / ۵ ناظر به ماده ۳۹۱ قانون مدنی) نیز با توجه مستحق للغیر بودن مبیع پرداخت‌نشده است رسیدگی و صدور حکم به محکومیت خوانده بشرح ستون خواسته مورد استدعاست. شعبه دوم دادگاه عمومی حقوقی شهرستان میانه با تعیین وقت رسیدگی در وقت مقرر با حضور آقای د. ن. احد از وکلای خواهان و در غیاب خوانده تشکیل‌شده است وکیل خواهان اظهار داشته بشرح دادخواست و مستندات ابرازی درخواست رسیدگی و صدور حکم محکومیت خوانده با جلب نظر کارشناس مجرب در برآورد قیمت روز ملک مورد معامله بعنوان غرامات وارده و ضرر و زیان وارده موکل را دارم. دادگاه پرونده کلاسه ۹۲۲۰۸۸ / ج- اجرای احکام کیفری را جهت ملاحظه مطالبه کرده است که پس از وصول با ذکر خلاصه پرونده و تهیه فتوکپی از احکام صادر شده شعبه ۱۰۱ دادگاه عمومی جزایی میانه که به موجب آن آقای ع. ح. م. فرزند ب. به اتهام مباشرت در فروش مال غیر (شش‌دانگ یکباب ساختمان تجاری به پلاک …- فرعی از یک اصلی واقع در بخش ۳۷ تبریز حوزه میانه و …. که از ثمن معامله یک میلیارد ریال طی چک به وسیله فروشنده وصول گردیده است نامبرده را به تحمل ۳۶۰ روز حبس تعزیری با احتساب ایام بازداشت قبلی و رد یک میلیارد ریال در حق خانم م. ی. و نیز تأدیه ده میلیون ریال از حیث مجازات به جزای نقدی با رعایت تخفیف در حق صندوق دولت محکوم کرده است و در مورد پرداخت ۴۵ میلیون تومان بابت مفاصا حساب شهرداری و دارایی بلحاظ اینکه دادخواست تا پایان ختم رسیدگی داده نشده و موضوع نیاز به تقدیم دادخواست دارد خود را مواجه با تکلیفی ندانسته است و نیز در مورد متهم دیگر پرونده به اتهام مشارکت در فروش مال غیر حکم برائت وی را صادرکرده است و پس از تجدیدنظرخواهی محکومیت آقای ع. ح. م. و برائت متهم دیگر بموجب دادنامه شماره ۶۰۰۹۳۸ - ۱۳۹۲ / ۸ / ۹ شعبه ۶ دادگاه تجدید نظر استان آذربایجان تأیید شده است دادگاه با اعلام ختم رسیدگی به موجب رأی شماره ۲۰۱۰۹۳ - ۱۳۹۴ / ۸ / ۲۵ در خصوص دعاوی فوق‌الذکر و بشرح فوق دادگاه با توجه به مراتب فوق‌الذکر و محتویات پرونده محاکماتی و پرونده استنادی به کلاسه ۹۲۲۰۸۸ - اجرای احکام کیفری دادسرای عمومی و انقلاب شهرستان میانه و آراء صادره از محاکم به شماره دادنامه ۵۷۹ - شعبه ۱۰۱ دادگاه عمومی جزایی میانه و ۹۳۸ صادره از شعبه ششم دادگاه محترم تجدیدنظر استان آذربایجان شرقی که مفادا حکایت از محکومیت خوانده به اتهام فروش مال غیر دارد و حاکمیت قاعده اعتبار امر مختومه کیفری در امر حقوقی و اینکه معامله به مال غیر به عنوان ولایت یا وصایت یا وکالت نافذ نیست و بیع فاسد اثری در تملک ندارد دعوی خواهان را وارد دانسته و به استناد مواد ۲۴۷ - ۳۶۵ - ۳۹۰ و ۳۹۱ از قانون مدنی و مواد ۱۹۸ - ۵۱۵ و ۵۱۹ - از قانون آیین دادرسی دادگاه‌های عمومی و انقلاب در امور مدنی و رأی وحدت رویه شماره ۷۳۳ - هیئت عمومی دیوان عالی کشور حکم به بطلان بیع موضوع مبایعه نامه مورخ ۱۳۹۱ / ۷ / ۱۱ فیمابین متداعبین و محکومیت خوانده به پرداخت چهارصد و چهل و شش میلیون ریال به عنوان غرامات وارده به خواهان و خسارت تأخیر تأدیه به مأخذ یک میلیارد ریال بر مبنای شاخص نرخ تورم اعلامی از سوی بانک مرکزی جمهوری اسلامی ایران از تاریخ ۱۳۹۱ / ۷ / ۱۱ لغایت ۱۳۹۳ / ۷ / ۱۷ به عنوان کاهش ارزش ثمن پرداختی خواهان و خسارت ناشی از دادرسی شامل ۱۶ / ۵۳۵ / ۰۰۰ ریال بعنوان هزینه دادرسی و حق‌الوکاله وکیل برابر تعرفه قانونی در حق خواهان صادر و اعلام کرده است همچنین در خصوص بخشی از خواسته خواهان مبنی بر استرداد الباقی ثمن معامله به مبلغ چهارصد و چهل و شش میلیون ریال دادگاه بلحاظ عدم احراز واریزاین مبلغ به عنوان ثمن معامله و احتساب به عنوان غرامات دعوی را وارد ندانسته و حکم بر بیحقی خواهان صادر و اعلام کرده است رأی دادگاه در قسمت محکومیت غیابی و ظرف بیست روز پس از ابلاغ واقعی قابل واخواهی در این مرجع سپس قابل تجدیدنظر خواهی و در خصوص حکم بر بیحقی حضوری و قابل تجدیدنظرخواهی است. خانم م. ی. با وکالت آقای د. ن. نسبت به آن قسمت از دادنامه شماره ۲۰۱۰۹۳ - ۹۴ / ۸ / ۲۵ شعبه دوم دادگاه عمومی حقوقی شهرستان میانه که نسبت به درخواست خواهان در محکومیت خوانده به پرداخت غرامات افزایش قیمت ملک با جلب نظر کارشناسی (بند سه ستون خواسته در دادخواست بدوی) فرجام‌خواهی به عمل آورده است که پس از ابلاغ نسخه ثانی دادخواست فرجامی و ضمائم به فرجامخوانده طی اخطاریه و پایان مهلت اعتراض پرونده به دیوان عالی کشور ارسال و به این شعبه ارجاع شده است لایحه اعتراضیه به هنگام شورا قرائت می‌شود. هیئت شعبه در تاریخ فوق تشکیل گردید پس از قرائت گزارش آقای مهدی اسلامی عضو ممیز و ملاحظه اوراق پرونده در خصوص دادنامه شماره ۲۰۱۰۹۳ شعبه دوم دادگاه عمومی حقوقی شهرستان میانه مشاوره نموده چنین رأی صادر می‌دهد: 
. 
. رأی شعبه دیوان عالی کشور. رأی شعبه
. 
با توجه به رأی فرجامخواسته و محکومیت خوانده به پرداخت خسارت تأخیر تأدیه ثمن پرداختی مبیع که مستحق للغیر درآمده است و نیز محکومیت در مورد پرداخت مبلغ چهارصد و چهل و شش میلیون ریال بعنوان غرامات وارده و پرداخت هزینه دادرسی و حق‌الوکاله وکیل و اینکه دادگاه مبلغ غرامت فوق‌الذکر را به عنوان ثمن معامله ندانسته و در نتیجه به طور ضمنی در خصوص مطالبه غرامت حسب خواسته خواهان که منظورش افزایش قیمت ملک مورد معامله برابر نظریه کارشناس بوده است را رد کرده است و با توجه به ماده ۳۹۱ قانون مدنی و رأی وحدت رویه شماره ۷۳۳ - ۱۳۹۳ / ۷ / ۱۵ که در صورت مستحق للغیر بودن مبیع بایع ضامن است و باید ثمن را مسترد دارد در صورت جهل مشتری به وجود فساد از عهده غرامات وارده بر مشتری نیز برآید و چون ثمن در اختیار بایع بوده است در صورت کاهش ارزش ثمن و اثبات آن بایع قانونا ملزم به جبران است بجز استرداد ثمن و خسارات تأخیر تأدیه براساس شاخص سالانه بانک مرکزی به اصل ثمن و نیز هزینه‌هایی که نموده است به عنوان غرامات و خسارت دادرسی (هزینه دادرسی و حق‌الوکاله) مبلغ دیگری به عنوان افزایش قیمت ملک به مشتری تعلق نمی‌گیرد زیرا بیع فاسد اثری در تملک ندارد لذا رأی ضمنی دادگاه عمومی حقوقی شهرستان میانه مبنی بر صدور حکم بر رد دعوی خواهان نتیجتا فاقد ایراد و اشکال قانونی بوده و براساس قانون و رأی وحدت رویه مارالذکر صادرشده است لذا به استناد ماده ۳۷۰ قانون آیین دادرسی دادگاه‌های عمومی و انقلاب در امور مدنی رأی فرجامخواسته را در قسمت فرجام خواسته ابرام و پرونده را اعاده می‌نماید. 
. 
شعبه پنجم دیوانعالی کشور رئیس شعبه: مهدی اسلامی مستشار شعبه: احمدکریم زاده
. 
. 
<#>
. رأی خلاصه جریان پرونده. مندرجات اوراق پرونده قضایی پیشرو، حکایت از آن دارد که: در تاریخ ۱۳۹۳ / ۹ / ۶ خانم م. د.، دادخواستی به طرفیت آقای س. م. ن. ه.، به خواسته صدورحکم بر اثبات رابطه زوجیت دائم میان خواهان و خوانده، به دادگستری شهرستان مشهد تقدیم داشته که رسیدگی به موضوع، به شعبه چهل و یکم دادگاه عمومی خانواده آن شهرستان ارجاع گردیده و پرونده امر با ثبت به کلاسه بایگانی ۹۳۲۲۷۱ در مدار رسیدگی قرار گرفته است. خواهان به شرح دادخواست تقدیمی وضمن استناد به شهادت شهود توضیح داده است که مطابق دست‌نوشته عاقد محترم مرحوم ح. آرام و استشهادیه پیوستی که به امضای چند تن از افراد مورد اعتماد رسیده و عنداللزوم جهت اداء شهادت در محضر دادگاه آمادگی دارند خوانده محترم دعوی در مورخه ۱۳۸۱ / ۱۰ / ۲۵ این جانبه را به عقد شرعی و دائمی خود در آورده و مهریه بنده نیز تعداد ۱۱۴ عدد سکه بهار آزادی تعیین‌شده است. متأسفانه، خوانده دعوی که تبعه افغانستان نیز محسوب می‌گردد اینجانبه را بدون دلیل موجه و قانونی و شرعی رها نموده و نسبت به انجام وظایف و تکالیف زناشویی استنکاف می‌ورزد و علی‌رغم مراجعات مکرر نه‌تنها رابطه زوجیت را انکار می‌کند بلکه از پرداخت مهریه این جانبه نیز امتناع می‌نماید. با عنایت به مراتب فوق و مستندا به مواد ۱۰۶۲ و ۱۰۸۲ قانون مدنی و مواد ۱۹۸ و ۵۱۵ قانون آیین دادرسی مدنی صدور حکم بر اثبات زوجیت مورد استدعاست. ضمنا در خصوص ترک انفاق و عدم ثبت واقعه ازدواج شکایتی علیه خوانده در شعبه ۱۳۰ دادگاه جزایی مطرح‌شده است که منتهی به صدور قرار اناطه گردیده است. به ضمیمه دادخواست تقدیمی، تصاویر مصدق شناسنامه و کارت شناسایی ملی خواهان، سند فوت مرحوم ع. ه. تخت کش که ظاهرا همسر قبلی خواهان بوده و به تاریخ ۱۳۷۹ / ۲ / ۷ وفات یافته است، گواهی مورخ ۱۳۸۳ / ۸ / ۹ عاقد (امام جماعت مسجد چهارده معصوم (ع) -) و استشهادیه‌ای که هفت نفر مسجل ذیل آن، ادعای خواهان در مورد ازدواج دائم با خوانده با مهریه ۱۱۴ سکه بهار آزادی و نیز رها نمودن خواهان توسط خوانده به مدت حدود ۱۰ سال و عدم انجام تکالیف قانونی و شرعی توسط خوانده در برابر خواهان را گواهی نموده‌اند، ارائه‌شده است. همچنین تصویر اخطاریه مورخ ۱۳۹۳ / ۷ / ۲۴ شعبه ۱۳۰ دادگاه عمومی جزایی مشهد خطاب به خواهان که از او به عنوان شاکی خواسته‌شده است تا در جلسه رسیدگی مورخ ۱۳۹۳ / ۹ / ۴ آن دادگاه شرکت نماید نیز به ضمیمه دادخواست تقدیمی خواهان به دادگاه ارائه گردیده است. آقای م. الف.، وکیل پایه یک دادگستری با ارائه وکالت‌نامه، خود را به وکالت از طرف خواهان معرفی نموده است. نخستین جلسه رسیدگی دادگاه به تاریخ ۱۳۹۳ / ۹ / ۲۹ برگزار می‌شود. خواهان و وکیل وی در دادگاه حضور یافته‌اند. خوانده با وصف ابلاغ، حاضر نشده و لایحه‌ای نیز به دادگاه نفرستاده است. وکیل خواهان در این جلسه اظهار داشته است که خواسته به شرح دادخواست تقدیمی است با این توضیح که خوانده دعوی در مورخه ۸۱ / ۱۰ / ۲۵ موکله اینجانب را به عقد شرعی و دائمی خود درمی آورد و مهریه مشارالیها نیز تعداد ۱۱۴ عدد سکه بهار آزادی تعیین می‌شود. مشارالیهما پس از عقد نکاح، مدتی در ایران زندگی و سپس به لحاظ اینکه خوانده در کشور روسیه تاجر می‌باشد جهت زندگی به کشور روسیه عزیمت می‌نمایند.. مدت مدیدی است که خوانده محترم دعوی بدون دلیل وعذر شرعی، موکله را بلاتکلیف رها نموده و از انجام تکالیف و وظایف شرعی و قانونی خود امتناع می‌ورزد و به لحاظ اینکه مشارالیه افغانی است دسترسی به وی نیز غیر ممکن است. دلایل اینجانب مبنی بر اثبات ادعای موکل عبارتند از ۱ - شهادت شهود که هم‌اکنون جهت ادای شهادت در محضر دادگاه حاضر گردیده‌اند ۲ -استشهادی که به امضای جمع زیادی از افرادی که کاملا واقف به ازدواج مزبور هستند رسیده و عنداللزوم جهت ادای شهادت آمادگی دارند. ۳ - دست‌نوشته مورخ ۱۳۸۳ / ۸ / ۹ عاقد محترم مرحوم حاج آقای ح. الف. (قاضی اسبق دادگستری مشهد) ۴ - عکس‌های خانوادگی که موجود است. علیهذا صدور حکم مبنی بر اثبات زوجیت مورد استدعاست. ضمنا آقایان و خانم‌ها ه. ر.، ع. ص.، س. ب.، ن. پ. و الف. د. به عنوان شاهد معرفی می‌گردند. دادگاه مرجوع الیه در همین جلسه با توجه به درخواست وکیل خواهان، از پنج نفر شهود تعرفه شده از سوی وی تحقیق به عمل آورده و اظهارات گواهان را در اوراق تحقیق درج و منعکس نموده است. خانم الف. د.، احد از گواهان در شهادت خود اظهار داشته است که خواهرم درتاریخ ۱۳۸۱ / ۱۰ / ۲۵ با آقای ن. ه. ازدواج‌کرده و بعد از یک ماه به خارج از کشور -مسکو - رفتند و در آن جا از این آقا باردار شده که آقای سید ن. ه. خواهرم را وا دار به سقط‌جنین کردند وبعد از مدتی به ایران برگشتند و این آقا دیگر هیچ وقت، حتی به دیدن خواهرم نیامد و ایشان را کاملا ترک کردند. آقای ه. ر.، گواه دیگر خواهان در شهادت خود گفته است که این‌جانب ه. ر. شاهد عقد آقای سید ن. ه. با خانم م. د. در سال ۸۱ بودم و عاقد حاج آقای ح. الف. بود در ضمن خانم د. مستاجر ما بودند بعد از مدت یک ماه از منزل ما مهاجرت به کشور روسیه کردند و بنده اطلاع دیگری ندارم. سومین گواه، آقای ع. ص. نیز در گواهی خود اظهار داشته است اینجانب به عنوان شاهد عقد خانم م. د. و آقای سید ن. ه. در سال ۱۳۸۱ بوده‌ام که در این عقد، مهریه یکصد و چهارده سکه بهار آزادی تعیین شد. بعد از یک ماه پس از عقد نامبرده به همراه همسر ایشان عازم کشور روسیه شدند که اینجانب نیز به همراه خانواده به مدت یک سال همراه ایشان بودیم. در طول این مدت خانم د. باردار نیز شدند که به اصرار آقای ن. ه. اقدام به سقط‌جنین کردند. پس از برگشت به ایران علی‌رغم همسر بودن ایشان و طلاق نگرفتن ولی آقای ن. از آن تاریخ به بعد هیچ مسئولیتی را به عنوان همسر تقبل نکرده و ترک انفاق کرده‌اند. گواه چهارم، خانم س. ب. نیز در شهادت خودگفته است این‌جانب س. ب. در تاریخ ۸۱ / ۱۰ / ۲۵ با حضور خواهر و داماد و دوست ایشان شاهد عقد این خانم با سیدن. ه. بودم و شاهد این بودم که مدت یک ماه یا دو ماه ایران بودند و بعد از آن به خارج رفتند و مدت ۱۲ سال است که از ایشان خبری نبود. پنجمین و آخرین گواه، خانم ن. پ. نیز در گواهی خود اظهار داشته است که اینجانب شاهد عقد و ازدواج خانم م. د. و س. م. ن. ه. در نزد آقای ح. آرام بودم که آقای ح. الف. به صورت دائم عقد ایشان را جاری و مهریه ۱۱۴ عدد سکه بهار آزادی تعیین شد و بعد از یک ماه پس از عقد آقای م. ن. ه. خانم م. د. را به روسیه جهت اقامت برد. ناگفته نماند خانم م. د. از شوهرش در مسکو حامله گردیده که با اصرار شوهرش بچه‌اش را سقط نموده و مدت زیادی هم می‌گذرد که از شوهرش خبری نیست. پس از برگزاری جلسه رسیدگی فوق‌الذکر، دادگاه از دفتر خواسته است تا به خوانده دعوی اخطار نماید که جهت ملاحظه اظهارات شهود و اخذ توضیح در دادگاه حاضر شود. اخطاریه دادگاه در تاریخ ۱۳۹۳ / ۱۰ / ۷ به نحو قانونی به خوانده ابلاغ گردیده، اما لایحه‌ای از خوانده در پرونده مشهود نیست و اوراق پرونده تا زمان صدور رأی بدوی نیز حکایتی از حضور خوانده در دادگاه ندارد. در این مرحله دادگاه پرونده استنادی کلاسه ۹۳۰۶۰۱ مطروحه در شعبه ۱۳۰ دادگاه عمومی جزایی مشهد را از مرجع مربوط مطالبه نموده است. پرونده استنادی مزبور واصل شده و محتویات آن مورد ملاحظه دادگاه قرار گرفته اما دادگاه استخراج اوراق ضروری پرونده مزبور و تهیه تصویر از آنها و ضبط تصاویر اوراق پرونده استنادی در پرونده حاضر اکتفا نموده و صورت‌جلسه‌ای که حکایت از انعکاس خلاصه مفید پرونده استنادی در پرونده مطروحه مربوط به دعوی اثبات زوجیت باشد در پرونده مشاهده نمی‌شود. مستفاد از مندرجات تصاویر اوراق پرونده استنادی کلاسه ۹۳۰۶۰۱ مطروحه در شعبه ۱۳۰ دادگاه عمومی جزای مشهد آن است که خانم م. د. با وکالت آقای م. الف.، شکایتی علیه آقای س. م. ن. ه. مبنی بر ترک انفاق شاکیه از سال ۱۳۸۲ و عدم ثبت رسمی واقعه ازدواج فی‌مابین، مطرح نموده که پس از سیر مراحل تحقیق مقدماتی و دادسرایی پرونده حسب ظاهر، با صدور قرار مجرمیت و کیفرخواست به دادگاه‌های عمومی جزایی ارسال و رسیدگی به موضوع به شعبه ۱۳۰ آن دادگاه ارجاع شده است و دادگاه مرجوع الیه به موجب دادنامه شماره ۵۸۰ - ۹۳ مورخ ۱۳۹۳ / ۹ / ۴ به این استدلال که متهم-آقای س. م. ن. ه. - منکر وقوع عقد ازدواج فی‌مابین خود و شاکیه گردیده و از طرفی، شاکیه نیز از ارائه اصل سند نکاحیه (اعم از عادی و غیره) بنا به دلایل، اظهار عجز نموده و در وضعیت موجود، اختلاف در اصل نکاح و زوجیت محرز است و رسیدگی به آن از خصایص و صلاحیت محاکم خانواده و طرح دعوی جداگانه‌ای می‌باشد و چون ادامه رسیدگی به دعوی مطروحه منوط به اثبات زوجیت طرفین دعوی است لذا با استناد به ماده ۱۳ قانون آیین دادرسی کیفری قرار اناطه صادر کرده است و شاکیه را مکلف نموده تا ظرف یک ماه موضوع را دردادگاه صالح پیگیری و گواهی آن را به دادگاه جزایی ارائه نماید درغیراین صورت آن دادگاه وفق مقررات تصمیم مقتضی را اتخاذ خواهد نمود سرانجام دادگاه مرجوع الیه در مورد دعوی اثبات زوجیت، در تاریخ ۱۳۹۳ / ۱۲ / ۱۶ محتویات پرونده را مورد ملاحظه قرار داده و آن گاه، ختم رسیدگی را اعلام و به شرح دادنامه غیابی شماره ۳۷۸۴ - ۹۳ مورخ ۱۳۹۳ / ۱۲ / ۲۱ پس از ذکر مقدمه‌ای مشتمل بر معرفی طرفین و مفاد خواسته خواهان و چگونگی اقامه دعوی و بیان خلاصه‌ای از اظهارات خواهان، با این استدلال که در تحقیقات معموله از شهود و گواهان تعرفه شده از ناحیه خواهان و نیز عکس‌های خانوادگی مجموعا دلالت بر صحت ادعای داشته و خوانده با ابلاغ قانونی وقت در دادگاه حاضر نشده و ایراد و دفاعی به عمل نیاورده است، دعوی خواهان را وارد و ثابت تشخیص داده و با استناد به مواد ۱۲۵۷ و ۱۲۵۸ قانون مدنی حکم بر اثبات رابطه زوجیت دائم فی‌مابین خانم م. د. و آقای س. م. ن. ه. از تاریخ ۱۳۸۱ / ۱۰ / ۲۵ با مهریه تعداد ۱۱۴ عدد سکه طلا‌ی بهار آزادی صادر نموده است. دادنامه غیابی فوق‌الذکر در تاریخ ۱۳۹۴ / ۱ / ۱۸ به نحو قانونی به خوانده دعوی ابلاغ گردیده و نام‌برده توسط وکیل خوانده-آقای ر. س.، وکیل پایه یک دادگستری-در تاریخ ۱۳۹۴ / ۳ / ۵ با تقدیم دادخواست به دفتر دادگاه نخستین، نسبت به دادنامه مذکور اعتراض و واخواهی نموده است. وکیل واخواه به شرح دادخواست واخواهی توضیح داده است که موکل تبعة کشور افغانستان می‌باشد و واخواه (واخوانده، صحیح است. عضو ممیز.) فردی ایرانی است و طبق قانون، ازدواج ایرانی با اتباع خارجه بدون اذن دولت جمهوری اسلامی ایران ممنوع می‌باشد و ادعای ازدواج وا خوانده، با موکل بدون اذن دولت جمهوری اسلامی بوده لذا قابلیت استماع نداشته و ندارد. خانم د. مبنای ادعای خود را شهادت شهود قرارداده بدون اینکه عقدنامه‌ای پیوست نماید. مگر امکان دارد عقدی خوانده شود ولو عادی ولی به صورت مکتوب ثبت و ضبط نشود. علت سکوت ۱۲ ساله خانم د. و عدم طرح دعوی اعم از حقوقی و کیفری به جهت ثبت، اثبات ازدواج، نفقه، مهریه و … چه بوده است. شهادت شهود با یکدیگر همخوانی ندارد ضمن آنکه موکل هیچ‌یک از شهود را نمی‌شناسد و اصولا منکر ازدواج با خانم واخوانده می‌باشد. عاقد هیچ‌گاه شهادتش در محضر دادگاه محترم استماع نشده در دست‌نوشته‌ای که به وی منتسب گشته، خود شهادتش را شهادت شهود بیان نموده و وی بیان کرده با شهادت شهود برای من محرز شد عقد توسط بنده خوانده‌شده. احد از شهود در پرونده کلاسه ۹۳۰۶۰۱ / ۱۳۰ دادگاه عمومی مشهد صراحتا بیان داشته موکل وا خوانده را در سال ۸۲ یک‌طرفه طلاق داده لذا بر فرض صحت شهادت دعوی قابلیت استماع ندارد النهایه با عنایت به مطالب فوق‌الذکر تقاضای نقص دادنامه را دارد. سایر دفاعیات در جلسه رسیدگی بیان خواهد شد. در جلسه مقرر رسیدگی مورخ ۱۳۹۴ / ۳ / ۳۱ دادگاه نخستین که با هدف رسیدگی به دعوی واخواهی زوج خوانده برگزار گردیده، وکلای طرفین و شخص زوجه واخوانده در دادگاه حضور یافته‌اند. وکیل زوج واخواه در این جلسه، اعتراض و واخواهی را به شرح دادخواست تقدیمی اعلام و صدور حکم شایسته را از دادگاه تقاضا نموده است وکیل زوجه واخوانده نیز در جلسه رسیدگی مزبور در پاسخ به اعتراض و واخواهی وکیل زوج اظهار داشته است که مطابق نظر علمای حقوق، عدم اذن دولت در ازدواج موکله با واخواه به عنوان فرد خارجی به هیچ وجه جزء ارکان صحت عقد نکاح نمی‌باشد بنابراین عدم تنفیذ عقد نکاح از ناحیه دولت موجب بطلان عقد نکاح نخواهد شد بلکه به محض جاری شدن صیغه عقد نکاح، رابطه زوجیت محقق خواهد شد. نظریه کمیسیون نشست قضایی مندرج در مجموعه نشست‌های قضایی در بحث تابعیت صفحات ۳۳۳ و ۳۳۴ مؤید این موضوع است و رویه قضایی نیز این‌گونه است. شهادت شهود به عنوان یکی از مهم‌ترین ادله اثبات دعوی مثبت ادعای موکله است و در این خصوص تعداد شش تن از شهود (پنج تن صحیح است. عضو ممیز) صراحتا اظهارات خود را در محضر دادگاه بیان نموده‌اند و برخلاف ادعای وکیل محترم واخواه به هیچ وجه اظهارات آنها با یکدیگر تعارض ندارند. دست‌نوشته عاقد محترم مرحوم آقای ح. الف. که معرف حضور می‌باشند و همچنین وجود عکس‌های خانوادگی موکله با واخواه که به رویت دادگاه نیز رسیده است دلیل بر رابطه زوجیت می‌باشد. وقفه به وجودآمده در طرح دعوی نه‌تنها دلیل بر عدم رابطه زوجیت بین مشارالیهما نیست بلکه موکله در سال ۶۳ نیز شکایتی را علیه واخوانده مطرح که منتهی به صدور برگ جلب واخواه شده و لکن به جهت عدم حضور مشارالیه در ایران وعدم دسترسی موکله بی‌خیال موضوع شده است. تمامی خویشاوندان واخواه از موضوع ازدواج فی‌مابین موکله و واخواه مطلع می‌باشند و لذا جهت کمک به موکله و جلوگیری از تضییع حقوق وی آمدن واخواه به ایران را به اطلاع موکل رسانده و این امر موجب دستگیری واخوانده شده است علی‌هذا صدور حکم مبنی بر تأیید دادنامه معترض عنه از محضر دادگاه محترم استدعا می‌گردد. وکیل واخواه مجددا و در پاسخ به اظهارات وکیل واخوانده اظهار داشته است عکس‌های خانوادگی مورد تأیید موکل نمی‌باشد و فتوشاپ است و موکل درخصوص ازدواج با خوانده شدیدا منکر می‌باشد وهمان طور که سابقا بیان شد هیچ عقدنامه‌ای ارائه نشده و عاقد در هیچ جلسه‌ای حاضر نشده و دست‌نوشته منتسب به وی نیز چنین نوشته‌شده بر اساس شهادت شهود برای من مشخص شد عقد توسط من جاری‌شده، لهذا با عنایت به اینکه احد از شهود خود را صاحب‌خانه منزل استیجاری موکل و خانم د. معرفی نموده تقاضا دارد برگ اجاره‌نامه خود با موکل را ارائه نماید چون موکل منکر چنین موضوعی است و با عنایت به این‌که احد از شهود اعلام نموده با موکل و خانم د. یک سال در روسیه زندگی می‌کرده در خصوص تاریخ ورود و خروج خانم د. از اداره گذرنامه استعلام شود که آیا واقعا ایشان یک سال در روسیه سکونت داشته، ضمن آن‌که ایشان در پرونده کلاسه ۹۳۰۶۰۱ / ۱۳۰ عمومی مشهد صراحتا اعلام داشته آقای ه. خانم د. را طلاق داده است که مطالبه و مطالعه آن پرونده مورد استدعاست ضمن آنکه عدم اقدام ۱۲ ساله در خصوص حقوق قانونی ازدواج ادعایی خود بسیار سئوال برانگیز می‌باشد النهایه با عنایت به مطالب فوق‌الذکر و اینکه ازدواج ایرانی با اتباع خارجه مستلزم اخذ مجوز می‌باشد که در مانحن فیه چنین اجازه‌ای اخذ نشده تقاضای نقض دادنامه و رد دعوی واخوانده محترم مورد استدعاست ضمنا موکل اینجانب تبعه افغانستان و ساکن کشور روسیه می‌باشد و به شغل بازرگانی اشتغال دارد و در طول این مدت که واخوانده محترم مدعی ازدواج هستند بارها به ایران آمدو شد و رفت و آمد داشته است. ضمنا ظرف ۴۸ ساعت آینده با موکل در روسیه تماس (جهت مواجهه حضوری) گرفته خواهد شد و مراتب به محضر دادگاه محترم اعلام می‌گردد. وکیل واخوانده مجددا اظهار داشته است علاوه بر دلایل و مطالب ذکرشده در صفحه قبل صورت‌جلسه معروض می‌دارم که علاوه بر عکس‌های موجود، سی‌دی‌ها و فیلم‌هایی نیز وجود دارد که حکایت از رابطه زوجیت فیمابین دارد که عنداللزوم تقدیم خواهد شد. ضمنا موکله از واخواه حامله شده که با اصرار و اجبار مشارالیه، موکله بچه‌اش را کورتاژ نموده است که در اظهارات شهود نیز اشاره‌شده است. دادگاه مرجوع الیه پس از برگزاری جلسه رسیدگی فوق‌الذکر پرونده را تا حضور واخواه در دادگاه در وقت نظارت ۱۰ روزه قرارداده است. وکیل زوج واخواه با تقدیم لایحه مورخ ۹۴ / ۴ / ۲ به دادگاه اعلام نموده حسب تماس تلفنی با موکل که در روسیه ساکن است مشارالیه عنوان نمود که پس از سیر مراحل اخذ ویزا تا اواسط شهریور ماه امسال یعنی حدودا تا دو ماه و نیم دیگر به ایران خواهد آمد. دادگاه مجددا از دفتر خواسته تا پرونده را در وقت نظارت قرار دهد. زوجه واخوانده شخصا لایحه‌ای در تاریخ ۱۳۹۴ / ۴ / ۳۱ به دادگاه تقدیم و طی آن تقاضا نموده که او را در وقت رسیدگی به دادگاه دعوت نموده و بین او و واخواه مواجهه حضوری دهند. واخوانده به ضمیمه لایحه مزبور یک حلقه سی‌دی (لوح فشرده) مربوط به روابط خانوادگی خود و واخواه را به منظور اثبات ادعای خویش به دادگاه، ارائه نموده است (کما اینکه علی‌الظاهر، سابقا و در مرحله رسیدگی غیابی نیز تعدادی عکس مربوط به خود و واخواه را نیز به دادگاه تقدیم داشته که به پوشه پرونده الصاق شده، اما صورتجلسه یا دستوری از دادگاه که حکایت از تاریخ ارائه عکس‌های ابرازی از سوی زوجه واخوانده به دادگاه و ضبط آنها در پرونده باشد در پرونده مشهود نیست. عضو ممیز.). در جلسه فوق‌العاده رسیدگی مورخ ۱۳۹۴ / ۵ / ۱۹ دادگاه، شخص واخواه -آقای س. م. ن. ه. -در معیت وکیل خود در دادگاه حضور یافته است. بدوا دادگاه عکس‌های ابرازی از سوی زوجه واخوانده را به واخواه نشان داده است. واخواه با رویت یکی از عکس‌ها که حسب مندرجات صورت مجلس تنظیمی دادگاه شباهت زیادی باواخواه داشته، اظهار داشته است که این عکس مربوط به خیلی سال قبل می‌باشد. به گزارش دادگاه، واخواه، سپس منکر شده و در ادامه اظهار خود گفته است این موضوع من و خانم د. مربوط به دوازده سال قبل می‌باشد قبلا در ایران زندگی می‌کردم بعد برای کار به روسیه رفتم تقریبا ۱۶ سال است در روسیه هستم و ۱۲ سال پیش که به ایران آمدم که کارهای برادرم را انجام بدهم و ایشان را ببرم دیدم برای افاغنه ویزا سخت می‌دهند به منزل عمویم رفتم این خانم د. را در منزل عمویم دیدم این خانم را دو سه مرتبه در منزل عمویم دیدم و زن عمویم ایشان را می‌شناخت ایشان گفت اگر شما مشکلی ویزا دارید من می‌توانم مشکلتان را حل نمایم ایشان از من پول گرفتند و کار پاسپورت و ویزا را انجام دادند این مدت که من در ایران بودم گفتند به ما کمک کن ما هم به روسیه بیاییم گفتم کار و بار در روسیه خوب است اگر کاری از دستم بیاید انجام می‌دهم بعد به روسیه رفتم برادرم وزن برادرم هم آمدند بعد هم این خانم د. به اتفاق داماد و دختران و پسرش به روسیه آمدند ایشان با مادر روسیه زندگی نمی‌کردند من زن دارم خانواده دارم. من ایشان را معرفی کردم که مشغول به کار بشوند. مدتی که این خانم بعد از کارایشان را بیرون کردند از من پول دستی خواستند که از روسیه بروند چون پول نداشتند تقریبا چهارده یا پانزده هزار دلار به ایشان دادم زن عمویم ضمانت آن‌ها را کرد. سالی یکی دومرتیه به ایران می‌آیم ولی آنها را ندیدم. پولی که به آنها دادم ندادند. من پاسپورت روسیه دارم امکان ندارد بتوانم دو زن داشته باشم چون من زن و فرزند داشتم اگر عاقد در محضر دادگاه شهادت بدهد که کجا عقد کرده است بهتر است. ایشان بوی پول به دماغش خورده است می‌خواهد مجددا از من پول بگیرد. هیچ‌گونه رابطه زوجیت فی‌مابین ما نبوده من قبول ندارم. شهودش را نمی‌شناسم من اطلاعی ندارم. خودم چندین سال است ایشان را پیدا نکرده‌ام تا پولم را وصول نمایم. ما هیچ‌گونه رابطه‌ای به غیر از مسائلی که گفتم نداشتیم حرف دیگری ندارم. دادگاه دستور تعیین وقت و دعوت طرفین به منظور انجام مواجه حضوری میان آنان را صادر و از واخوانده خواسته است که عاقد را در جلسه دادگاه به همراه خود آورده و حاضر کند. در جلسه مقرر دادرسی مورخ ۹۴ / ۵ / ۲۲ دادگاه که به منظور انجام مواجهه حضوری میان طرفین برگزار گردیده، متداعیین در جلسه رسیدگی حضور یافته‌اند. دادگاه بدوا خطاب به زوجه واخوانده اظهارات مورخ ۹۴ / ۵ / ۱۹ زوج وا خواه را که حاکی از عدم قبول زوجیت فی‌مابین از طرف مشارالیه بوده قرائت نموده و پرسیده است چه می‌گویید؟ زوجه واخوانده جوابا اظهار داشته است قبول ندارم ایشان همسرم است دوازده سال قبل در سال ۱۳۸۱ اواخر سال با همدیگر ازدواج کردیم و به همدیگر از ایران رفتیم. مهریه ۱۱۴ سکه بهار آزادی بوده است. عقدنامه دست ایشان بوده، من رونوشت دارم که عاقد هم‌اکنون مرحوم گردیده است. محل وقوع عقد منزل عاقد در [کوی] طلاب بوده است گواهی از عاقد گرفته‌ام و ضمیمه پرونده شده است. این عکس‌ها را در مسکو در منزل مشترک گرفته‌ایم این عکسها را از روی فیلم‌هایی خانوادگی گرفته‌ایم سی‌دی آن موجود است. و شاهد دارم. کارگری که در منزل ما کار می‌کند و ایشان را دیده‌اند و می‌شناسند. یک ماه بعد از ازدواجمان باهمدیگر از ایران رفتیم البته به همراه سه فرزند من. حسب مندرجات صورت‌جلسه دادگاه، و بعد خواهان با حالت گریه اظهار داشته ن. آقا، آه من تو را می‌گیرد لبخند نزن، وجدانت را در نظر بگیر. زوج واخواه نیز در این جلسه و در پاسخ به اظهارات واخوانده گفته است من مشکلی با این خانم ندارم. به این خانم فقط کمک کردم. همین، زوجیتی در کار نبوده است اگر شاهدی دارند بیاید رودر رو بشوند. سال گذشته در مجلس دخترم آبروی مرا برد من دنبالشان می‌گشتم که پولم را بگیرم. تقریبا چهارده پانزده هزار دلار پول به ایشان قرض داده بودم. واخوانده مجددا اظهار داشته است به قرآن حاضرم قسم بخورم و سوگند یاد کنم که رابطه زوجیت دائم بین ما منعقد گردیده و ما زن و شوهر هستیم و ایشان مرا ترک کرده است. زوج واخواه هم دوباره اظهار داشته من حاضرم سوگند یاد کنم که زوجیتی بین ما نبوده است. زوجه واخوانده مجددا گفته است باید هفت مرتبه به قرآن قسم بخورید من خودم حاضرم سوگند یاد کنم که شما شوهر من هستید. حرف‌های ایشان با حرف‌هایی که در دادگاه کیفری زده است متفاوت است. این قدر نگویید. زوج واخوانده اظهار داشته شما می‌خواهید مرا سرکیسه کنید. چقدر قسم می‌خورید. من به پابوس امام ر. آمده‌ام اعتقاد دارم. دادگاه در این جلسه اظهارات احد از گواهان تعرفه شده از سوی زوجه واخوانده به نام خانم ن. پ. را که قبلا استماع نموده و در این جلسه دادگاه حاضر بوده مجددا و در حضور طرفین استماع نموده است. گواه نامبرده که اظهاراتش مجددا در برگ تحقیق درج‌شده اظهار داشته من کارگر منزل خواهان بودم سبزی می‌بردم رفته بودم دیدم این آقا و این خانم با یکدیگر عقد کرده بودندو سپنج برای آنها آورده بودند. ن. آقا دروغ نگو. من شمارا می‌شناسم. ن. آقا وجدانت را زیر پایت نگذار. همین قدر که فرشته خانم زن شما می‌باشد این هم خانم شما می‌باشد. شما سیدی، چطور حقیقت را کتمان می‌کنید. فرشته همسر دیگر ایشان است. خودش می‌گفت فرشته است. زوج واخواه پس از استماع اظهارات گواه خانم ن. پ، اظهار داشته است ایشان بوی پول به دماغش خورده است من این شاهد را تا به حال ندیده‌ام. اظهارات وی را قبول ندارم. نام همسر دیگرم ل. ر. است فرشته نیست. زوجه واخوانده اظهار داشته سی‌دی را آورده‌ام. خودتان متوجه می‌شوید. یک خانواده با یک سری افراد غریبه فرق دارد. زوج مجددا اظهار داشته است ۱۴ یا ۱۵ هزار دلار به ایشان دادم. ایشان به عوض آن گفت طلاهای دخترم را می‌دهم چون قصد کمک داشتم قبول نکردم. زوجه مجددا گفته است حاضرم سوگند یاد گنم، ایشان همسر من است و رابطه زوجیت موجود می‌باشد زوج هم گفته است من هم حاضرم سوگند یاد کنم ایشان همسر من نیست. سر انجام دادگاه مرجوع الیه در تاریخ ۹۴ / ۵ / ۲۹ در وقت فوق‌العاده ختم رسیدگی را اعلام و به شرح دادنامه شماره ۱۰۱۰ - ۹۴ مورخ ۹۴ / ۶ / ۱۴ با این استدلال که واخواه دلیل موجهی که مستلزم نقض دادنامه واخواسته باشد ارائه ننموده است و توجها به محتویات پرونده و مدارک موجود و تحقیقات به عمل آمده، اعتراض واخواه را وارد ندانسته و با استناد به ماده ۱۹۷ قانون آئین دادرسی مدنی ضمن رد واخواهی زوج، دادنامه واخواسته را عینا تایید و استوار نموده است. دادنامه فوق الذکربه وکلای طرفین ابلاغ گردیده و وکیل زوج واخواه ظرف مهلت مقرر قانونی با تقدیم ;دادخواستی به دفتر دادگاه نخستین، نسبت به دادنامه مزبور اعتراض و تقاضای تجدید نظر کرده است. مندرجات دادخواست تجدیدنظر خواهی وکیل زوج، عمدتا تکرار مطالب و مدافعاتی است که در مرحله رسیدگی واخواهی توسط او و موکل‌اش مطرح گردیده است. وکیل زوجه تجدیدنظر خوانده با تقدیم لایحه‌ای به اعتراض و تجدیدنظر خواهی وکیل زوج پاسخ داده و به ضمیمه لایحه جوابیه خود تصویر دستور جلب زوج تجدیدنظر خواه که از سوی دادیار شعبه اول دادسرای عمومی و انقلاب تهران در تاریخ ۱۳۸۳ / ۸ / ۱۲ و طی شماره … / … / پ ن صادر گردیده و طی آن از نیروهای انتظامی حوزه قضایی تهران بزرگ خواسته‌شده است تا زوج - آقای س. م. ن. ه. - را به اتهام ترک انفاق همسرش و عدم ثبت واقعه ازدواج با راهنمایی و هدایت شاکیه راسا جلب و به شعبه دادیاری اعزام دارند را ارائه نموده است. پس از ثبت دادخواست تجدیدنظر خواهی و انجام تشریفات قانونی و تبادل لوایح و ارسال پرونده به دفتر کل دادگاه‌های تجدیدنظر استان خراسان رضوی، شعبه شانزدهم آن دادگاه، حسب الارجاع، عهده‌دار رسیدگی به موضوع شده است. دادگاه تجدیدنظر مرجوع الیه نیز به موجب دادنامه شماره ۱۲۷۵ - ۹۴ مورخ ۱۳۹۴ / ۸ / ۹ با این استدلال که حسب محتویات پرونده، دادنامه معترض عنه بر اساس مستندات و دلایل موجود در پرونده و مطابق موازین قانونی صادر گردیده و از حیث رعایت اصول و تشریفات دادرسی نیز اشکالی بر آن وارد نیست و در این مرحله از دادرسی، دلیل موجه و موثری که موجبات نقض و بی اعتباری آن را فراهم آورد، ارائه نشده است و درخواست تجدیدنظرخواهی با هیچ‌یک از جهات مندرج در بند‌های ذیل ماده ۳۴۸ قانون آئین دادرسی دادگاه‌های عمومی و انقلاب در امور مدنی مطابقت ندارد، اعتراض تجدیدنظر خواه نسبت به دادنامه معترض عنه را وارد ندانسته و با استناد به ماده ۳۵۸ قانون فوق‌الذکر ضمن رد تجدیدنظر خواهی، دادنامه تجدیدنظر خواسته را عینا تایید و استوارنموده است. رای اخیرالذکر در تاریخ ۱۳۹۴ / ۸ / ۱۴ به وکیل زوج تجدیدنظر خواه به نحو قانونی ابلاغ گردیده و نامبرده با دارا بودن اختیار لازم و ظرف مهلت و فرجه مقرر قانونی، دادخواست اعتراض خود را در تاریخ ۱۳۹۴ / ۸ / ۱۷ به دفتر دادگاه صادر کننده رای تجدیدنظری تقدیم داشته و رسیدگی فرجامی راتقاضا نموده است. مندرجات دادخواست فرجام‌خواهی وکیل زوج عمدتا تکرارمطالب و مدافعاتی است که در مراحل پیشین دادرسی مطرح‌شده است. وکیل زوجه فرجام خوانده نیز با تقدیم لایحه‌ای به موارد اعتراض و فرجام‌خواهی وکیل زوج پاسخ داده است. پس از ثبت دادخواست فرجامی و انجام تشریفات قانونی و تبادل لوایح، پرونده در تاریخ ۱۳۹۴ / ۹ / ۲۳ به دیوان عالی کشور ارسال و بعد از وصول به دبیرخانه دیوان، رسیدگی به موضوع در تاریخ ۱۳۹۴ / ۱۰ / ۱۲ به این شعبه ارجاع گردیده و پرونده امر با ثبت به کلاسه فوق در نوبت بررسی قضایی قرار گرفته است. گزارش پرونده و مندرجات دادخواست فرجام‌خواهی و نیز لایحه جوابیه وکیل فرجام خوانده به هنگام شور قرائت خواهد شد. هیأت شعبه در تاریخ بالا تشکیل گردید پس از قرائت گزارش آقای جعفر پوربدخشان - عضو ممیز- و ملاحظه اوراق پرونده مشاوره نموده چنین رای می‌دهد:. رأی شعبه دیوان عالی کشور. فرجام‌خواهی آقای س. م. ن. ه.، با وکالت آقای ر. س.، وکیل پایه یک دادگستری، نسبت به دادنامه شماره ۱۲۷۵ - ۹۴ مورخ ۱۳۹۴ / ۸ / ۹ شعبه شانزدهم دادگاه تجدیدنظر استان خراسان رضوی که در مقام تایید دادنامه بدوی شماره ۳۷۸۴ - ۹۳ مورخ ۱۳۹۳ / ۸ / ۹ و ۱۰۱۰ - ۹۴ مورخ ۱۳۹۴ / ۶ / ۱۴ شعبه چهل و یکم دادگاه عمومی خانواده شهرستان مشهد اصدار یافته و متضمن حکم بر اثبات رابطه زوجیت دائم فیمابین زوج فرجام‌خواه و زوج فرجام خوانده - خانم م. د. - از تاریخ ۱۳۸۱ / ۱۰ / ۲۵ با مهریه یکصد و چهارده عدد سکه طلای تمام بهار آزادی می‌باشد، وارد و موجه بنظر نمی‌رسد، زیرا به دلالت مندرجات اوراق پرونده و همان گونه که در گزارش عضوممیز نیز تفصیلا انعکاس یافته است، زوجه فرجام خوانده، به شرح دادخواست بدوی تقدیمی و توضیحات بعدی خود و وکیل تعرفه شده‌اش در جلسات رسیدگی و مراحل دادرسی و لوایح ارائه‌شده، ضمن استناد به مجموعه‌ای از دلایل و مدارک و مستندات، مدعی وجود رابطه زوجیت دائم میان خود و زوج فرجام‌خواه گردیده و صدور حکم بر اثبات رابطه زوجیت دائم فیمابین از تاریخ ۱۳۸۱ / ۱۰ / ۲۵ با صداقیه ۱۱۴ سکه طلای تمام بهار آزادی را از دادگاه تقاضا نموده است و محکمه نخستین با توجه به محتویات پرونده و اظهارات زوجه و وکیل وی و مفاد و مودای شهادت پنج نفر گواه تعرفه شده از سوی زوجه و مجموعه عکس‌های خانوادگی ارائه‌شده توسط مشارالیها و مصون ماندن دعوی و مستندات آن از ناحیه زوج فرجام خواه- در آن مقطع از دادرسی - ادعای زوجه فرجام خوانده را وارد و ثابت دانسته و به شرح دادنامه غیابی شماره ۳۷۸۴ - ۹۳ مورخ ۱۳۹۳ / ۱۲ / ۲۱ و با استناد به مواد ۱۲۵۷ و ۱۲۵۸ قانون مدنی، حکم بر اثبات رابطه زوجیت دائم بین طرفین از تاریخ ۱۳۸۱ / ۱۰ / ۲۵ با صداق و مهریه ۱۱۴ عدد سکه تمام بهار آزادی صادر نموده است و به دنبال اعتراض و واخواهی وکیل زوج خوانده بدوی - فرجام‌خواه فعلی- نسبت به دادنامه غیابی مزبور و طرح مجدد پرونده امر در دادگاه نخستین و انجام یک سلسله رسیدگی‌ها و اقدامات قضایی، دادگاه، اعتراض و واخواهی وکیل زوج را وارد ندانسته و طی دادنامه شماره ۱۰۱۰ - ۹۴ مورخ ۱۳۹۴ / ۶ / ۱۴ ضمن رد واخواهی، دادنامه معترض عنه را تایید و استوار نموده است و متعاقب اعتراض و تجدیدنظر خواهی وکیل زوج واخواه و مطرح شدن پرونده در دادگاه تجدیدنظر استان، دادنامه تجدیدنظر خواسته در مرجع اخیرالذکر نیز عینا تایید گشته است که بر این استنباط و تشخیص قضایی دادگاه خدشه و خللی وارد نگردیده است. چه آن‌که محتویات و اوراق پرونده و مستندات و مدارک مضبوط در آن - از جمله، موارد احصاء شده در بند‌های ذیل الذکر - و نیز اقدامات و رسیدگی‌های قضایی انجام‌شده، من حیث المجموع، مبین صحت ادعای زوجه فرجام خوانده بوده و وجود رابطه زوجیت شرعی و دائم فیمابین مشارالیها و زوج فرجام‌خواه از تاریخ مرقوم و با صداقیه معلوم و مقرر اعلام‌شده از سوی زوجه فرجام خوانده را مدلل و ثابت می‌دارد: ۱ - مندرجات سند عادی مورخ ۱۳۸۳ / ۸ / ۹ و گواهی دست‌نویس منتسب به عاقد و مجری صیغه عقد نکاح منعقد شده میان طرفین - مرحوم حاج م. م. ح. آرام- که از قضات سابق دادگستری خراسان و امام جماعت مسجد چهارده معصوم علیهم السلام معرفی‌شده و اصالت مستند موصوف و صحت امضاء ذیل آن و صدور و انتساب متن و امضای سند عادی مزبور به مرحوم عاقد، درهیچ یک از مراحل دادرسی، مورد تعرض و تکذیب صریح زوج فرجام‌خواه و وکیل وی قرار نگرفته است (برگ چهاردهم پرونده) و ۲ - متن و مندرجات استشهادیه تنظیمی پیوست دادخواست بدوی که هفت نفر از مطلعین و گواهان، ذیل آن را تسجیل و امضاء نموده‌اند (برگ سوم پرونده) و ۳ - مفاد و مودای شهادت پنج نفر از شهود تعرفه شده از سوی زوجه فرجام خوانده که با حضور در دادگاه و با رعایت تشریفات قانونی و اتیان به ادای شهادت مبادرت نموده و صحت مدعای زوجه را مورد تصدیق و گواهی قرار داده‌اند و حتی برخی از آنان، به حضور خود در مجلس عقد و به این‌که شاهد جاری شدن صیغه نکاح دائم توسط عاقد مرحوم فیمابین زوجین با مهریه معلوم و مقرر اعلامی بوده‌اند، تصریح نموده‌اند (برگ‌های ۱۷ الی ۲۱ پرونده) و ۴ - مجموعه عکس‌های خانوادگی ارائه‌شده در مرحله رسیدگی غیابی و نیز فیلم‌های مضبوط در لوح فشرده (C. D.) ابرازی از سوی زوجه و وکیل وی در مرحله رسیدگی واخواهی در تاریخ ۱۳۹۴ / ۴ / ۳۱ (الصاق شده به پوشه پرونده قضایی پیوست و نیز برگ ۴۹ همان پرونده) و ۵ - اظهارات و مدافعات طرفین و وکلای آنان در جلسات رسیدگی بدوی (در مرحله واخواهی)، خصوصا، اظهارات زوج فرجام‌خواه در جلسه رسیدگی مورخ ۱۳۹۴ / ۵ / ۱۹ و نیز اظهارات نامبرده در جلسه مواجهه حضوری انجام‌شده میان زوجین از یک‌سو، و بین زوج فرجام‌خواه و احد از گواهان زوجه - به نام خانم ن. پ. - از سوی دیگر، در تاریخ ۱۳۹۴ / ۵ / ۲۲ (برگ‌های ۵۰ و ۵۱ و ۵۴ الی ۵۶ پرونده) و ۶ - تصویر مصدق دستور جلب و بازداشت زوج فرجام‌خواه که در تاریخ ۱۳۸۳ / ۸ / ۱۲ و در پی طرح شکایت کیفری زوجه فرجام خوانده علیه زوج مبنی بر ترک انفاق و عدم ثبت واقعه ازدواج، توسط دادیار شعبه اول دادسرای عمومی و انقلاب تهران (ناحیه ۲۳ - نیابت) در پرونده کلاسه.. / … / ۱ / ن مرجع مزبور& nbsp; صدور یافته است (برگ ۶۹ پرونده) ۷ - محتویات پرونده کیفری استنادی کلاسه ۹۳۰۶۰۱ مطروحه در شعبه ۱۳۰ دادگاه جزایی مشهد، موضوع شکایت کیفری مجدد زوجه فرجام خوانده علیه زوج فرجام‌خواه مبنی بر ترک انفاق و عدم ثبت واقعه نکاحیه فیمابین زوجین که تصاویر برخی از اوراق پرونده مزبور (که به صدور قرار اناطه منتهی گردیده)، توسط دادگاه بدوی استخراج و تهیه و ضم پرونده حاضر گردیده است. (برگ‌های ۲۵ الی ۳۱ پرونده) و ۸ - موجه و موثر نبودن دفاعیات وکیل زوج فرجام‌خواه، خصوصا در این بخش که موکل وی دارای تابعیت افغانی و غیر ایرانی بوده و انجام و وقوع عقد نکاح میان او و زن تبعه ایرانی بدون اذن و اجازه دولت ایران ممنوع است، چه آن‌که عدم اتیان تشریفات قانونی و شکلی مربوط به ازدواج تبعه ایرانی با تبعه خارجی، مانع تشخیص صحت عقد نکاح و مخل اعتبار شرعی نکاح واقع‌شده میان زوجین - در فرض احراز وقوع آن - نمی‌باشد، بنابراین و با توجه به مراتب اشعاری، دادنامه‌های بدوی و فرجام خواسته که متکی بر ارزیابی ادله اثباتی و مبتنی بر استنباط قضایی و تشخیص دادگاه‌های محترم رسیدگی‌کننده بوده، با توجه به مجموع اوراق و محتویات پرونده و موارد احصاء شده هشت‌گانه پیشین، موجها و منطبق بر موازین قانونی اصدار یافته و از حیث ماهوی و از منظر رعایت اصول و قواعد دادرسی، ایراد و اشکال موثر در تخدیش بر آراء موصوف مترتب نبوده و اعتراضات وکیل فرجام‌خواه در حد و کیفیتی نیست که به مبانی استنباط و تشخیص دادگاه و مالا اساس دادنامه فرجام خواسته خدشه و خللی وارد و موجبات نقض آن را فراهم سازد فلذا ضمن رد فرجام‌خواهی فرجام‌خواه، مستندا به مادتین ۳۷۰ و ۳۹۶ قانون آئین دادرسی دادگاه‌های عمومی و انقلاب در امور مدنی، دادنامه فرجام خواسته ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: سیروس کیقبادی عضو معاون: جعفرپوربدخشان
. 
. 
<#>
. رأی خلاصه جریان پرونده. در تاریخ ۱۳۹۴ / ۹ / ۱۲ آقای الف. الف. بوکالت از خانم ح. ب. و آقای ص. ب. دادخواستی بطرفیت آقای م. ن. بخواسته مطالبه تعداد یکصد سکه تمام بهار آزادی (بابت قسمتی از صداق خواهان ردیف اول) مقوم به مبلغ ۹۰۸ / ۰۰۰ / ۰۰۰ میلیون ریال و اعسار از پرداخت هزینه دادرسی و مطالبه خسارات دادرسی و حق‌الوکاله وکیل تقدیم داشته و توضیح داد خواهان ردیف اول برابر سند نکاحیه رسمی بشماره … مورخ ۱۳۹۴ / ۳ / ۹ دفتر رسمی ازدواج شماره … قزوین زوجه دائمی و شرعی و قانونی خوانده بوده و علقه زوجیت نیز دوام دارد و خواهان ردیف دوم ولی (قهری) زوجه است از تعداد ۱۷۱ عدد سکه تمام بهار آزادی مهریه عندالمطالبه زوجه تعداد یکصد عدد و خسارات و هزینه‌های دادرسی و حق‌الوکاله وکیل و بدوا اعسار از هزینه دادرسی مورد استدعاست. با ارجاع پرونده به شعبه نهم دادگاه خانواده قزوین و ثبت به کلاسه بایگانی ۹۴۱۰۳۵ قبل از جلسه مقرر رسیدگی مورخ ۱۳۹۴ / ۱۰ / ۱ وکیل خواهان با تقدیم لایحه‌ای که به شماره ۱۶۰۲ ۹۴ مورخ ۱۳۹۴ / ۹ / ۳۰ ثبت و پیوست شده اعتذار از عدم امکان حضور بلحاظ همزمانی جلسه دادرسی مزبور با پرونده دیگری در مجتمع قضایی بعثت تهران با تکرار دعوی و خواسته افزود چون موکله محصل و خانه‌دار و فاقد هرگونه منبع درآمد و دارای پدری با وضعیت مالی بد بوده و توانایی پرداخت کل هزینه دادرسی را ندارد و استشهادیه محلی ضمیمه است درخواست استماع شهادت شهود را که در وقت رسیدگی در جلسه دادگاه حاضر می‌شوند و نهایتا صدور رأی به اعسار موکله از پرداخت الباقی هزینه‌های دادرسی و محکومیت خوانده به پرداخت اصل خواسته بمیزان مرقوم و خسارات مندرج را دارد. آقای الف. ح. بوکالت از خوانده با تقدیم وکالتنامه به همراه خوانده در جلسه رسیدگی مزبور و همچنین خواهان ردیف دوم نیز حضور یافته و خواهان ردیف اول با تاخیر و وکیل او حاضر گردیده ۲ = آقای الف. ح. بوکالت از آقای م. ن. دادخواستی بطرفیت خانم ح. ب. بخواسته فسخ نکاح تقدیم و با ذکر نشانه‌هایی از بیماری خوانده مدعی شد پس از مراجعه خوانده به پزشک و انجام آزمایشات معلوم شد مشارالیها که هنوز در دوران عقد بسر می‌برد و جشن عروسی برگزار نشد دچار بیماری کم‌کاری تیروئید است باستناد ماده ۱۱۲۸ قانون مدنی تقاضای رسیدگی و صدور حکم بخواسته مزبور را دارد در این پرونده که به همان شعبه نهم دادگاه عمومی خانواده قزوین ارجاع و تحت کلاسه بایگانی ۹۴۱۰۸۳ ثبت‌شده است اقای الف. ح. بوکالت از زوج خواهان طی لایحه‌ای درخواست رسیدگی همزمان این دعوی را به عنوان دعوی متقابل با دعوی مطالبه مهریه به کلاسه ۹۴۱۰۳۵ نمود. پرونده اخیر ضمیمه پرونده کلاسه قبلی گردید نتیجه آزمایش تشخیص طبی زوجه موصوف به گواهی خانم دکتر ف. ص. فوق تخصص غدد متابولیسم که حاکی از گواهی آزمایش عملکرد تیروئید خانم ح. ب. در تاریخ ۱۳۹۴ / ۹ / ۱ کاملا نرمال بوده و کم‌کاری تیروئید ندارد (برگ‌های ۲۴ و ۲۵) پیوست پرونده می‌باشد پزشکی قانونی قزوین هم طی نامه شماره … / ۱۳۹۴ مورخ ۱۳۹۴ / ۱۰ / ۹ در پرونده کلاسه ۹۷۸۹ گواهی کرده است = پرده بکارت مشارالیها از نوع حلقوی و دارای پارگی توأم با نسج التیامی در ناحیه ساعت شش می‌باشد که از حدوث آن بیش از سه هفته می‌گذرد مدارک پزشکی ارائه‌شده اخذ گردید وپیوست جواب آزمایشات انجام‌شده در تاریخهای ۱۳۹۴ / ۹ / ۱ و ۱۳۹۴ / ۱۰ / ۳ طبیعی است و در حال حاضر کم‌کاری تیروئید ندارد و ضمنا اظهارنظر در مورد وجود این بیماری قبل از تاریخهای مذکور بعلت عدم ارائه مدارک پزشکی امکانپذیر نمی‌باشد در جلسه مقرر رسیدگی مذکور ابتدا وکیل زوجه خواهان اظهار نمود دعوی بشرح دادخواست تقدیمی است وکیل زوج پاسخ داد آمادگی برای دفاع از هر دو خواسته را دارد دعوی تقابل بخواسته فسخ نکاح تقدیم و درخواست صدور حکم به خواسته را دارد دادگاه با استدلال مندرج و بلحاظ ارتباط دعاوی مزبور قرار رسیدگی توأمان صادر نمود وکیل زوجه ضمن اعلام وصول نسخه ثانی دادخواست و ضمائم دعوی تقابل و اعلام آمادگی برای دفاع افزود چون خواهان دعوی تقابل در قالب اظهارنامه موضوع را به موکله ابلاغ نموده موکله با مراجعه به پزشک متخصص مربوطه و انجام آزمایش در آذر ۱۳۹۴ گواهی اخذ نمود که در این لحظه ارائه داشته و پیوست پرونده گردید (اوراق ۲۴ و ۲۵) و زوجه درآمدی ندارد زوجه نیز گفت خانه‌دار است و درآمدی ندارد و باکره نیست و در منزل پدر بسر می‌برد حاضر است به پزشکی قانونی معرفی گردد وکیل او نیز گفت موکله باکره نمی‌باشد عقد در ۱۳۹۴ / ۴ / ۹ بوده و جشن عروسی نگرفتند موکله حاضر است در این خصوص و نیز در مورد دعوی تقابل به پزشکی قانونی معرفی گردد زوج پاسخ داد زوجه باکره است اما در این خصوص هر تصمیمی دادگاه بگیرد که به پزشکی قانونی معرفی کند یا خیر وکیل زوج گفت موکل مهریه را نپرداخته و مشکل همان است که در درخواست تقابل توضیح داد کلیه‌اش سنگ‌ساز است و بیماری کم‌کاری تیروئید دارد درخواست معرفی زوجه را به پزشکی قانونی دارد و در جلسه خواستگاری تصریح شد که زوجه فاقد هرگونه بیماری باشد ولی مکتوب نشد و الآن متوجه بیماری زوجه شد پدر زوجه نیز تقاضا کرد زوجه به پزشکی قانونی معرفی شود و افزوده شد پدر زوج و خود زوج بیماری هپاتیت ب دارند وکیل زوجه در ادامه گفت برابر نظریه پزشک فوق تخصص که ارائه شد. موکله فاقد بیماری مورد ادعای زوج است و مقنن بیماری‌های خاص را از باب فسخ نکاح مدنظر قرار داده است. پس از معرفی زوجه به پزشکی قانونی جهت بررسی باکره بودن یا نبودن زوجه و ابتلا به بیماری کم‌کاری تیروئید یا عدم ابتلاء به آن‌که پاسخ استعلام مزبور واصل و بشرحی که درج‌شده است پیوست (برگ ۲۶) می‌باشد دادگاه با اعلام ختم رسیدگی ضمن اعلام ختم رسیدگی طی دادنامه شماره ۱۱۲۹ ۹۴ مورخ ۱۳۹۴ / ۱۰ / ۱۲ با شرح دعاوی و خواسته‌ها و درج خلاصه اظهارات طرفین و با استدلال مندرج و عدم استطاعت مالی زوجه خواهان و فقد ملائت ایشان نسبت به پرداخت هزینه دادرسی و با محمول بر صحت دانستن دعوی زوجه خواهان مستندا به ماده ۵۰۴ و بعد قانون آیین دادرسی مدنی و ماده ۱۰۸۲ و تبصره ذیل آن از قانون مدنی ضمن اثبات اعسار و پذیرش معافیت موقت خواهان از پرداخت و تأدیه هزینه دادرسی حکم به محکومیت خوانده به پرداخت تعداد یکصد سکه تمام بهار آزادی از یکصد و هفتاد و یک عدد و هزینه دادرسی و حق‌الوکاله وکیل طبق تعرفه که در واحد اجرای احکام محاسبه خواهد شد در حق خواهان محکوم نمود تا پس از اخذ مهریه و خروج از اعسار آن بشرح مقرر در حق دولت ملزم گردید و در مورد دعوی زوج بخواسته فسخ نکاح با توجه به دفاع زوجه به باکره نبودن و عدم ابتلاء به کم‌کاری تیروئید و توافق طرفین برای معرفی مشارالیها به پزشکی قانونی و پاسخ پزشکی قانونی به استعلام بعمل آمده که صریحا اعلام داشته زوجه باکره نمی‌باشد و مدارک پزشکی ارائه‌شده در تاریخهای ۱۳۹۴ / ۹ / ۱ و ۱۳۹۴ / ۱۰ / ۳ (غده تیروئید) طبیعی است و در حال حاضر کم‌کاری تیروئید ندارد که این اظهارنظر صراحت در موضوع داشته خواسته زوج خواهان به فسخ نکاح با توجه به مراتب فوق و تحقیقات بعمل آمده و اظهارات طرفین ثابت نیست حکم به بطلان دعوی صادر و رأی صادره حضوری و ظرف مهلت مقرر قانونی قابل تجدید نظر خواهی است پس از تجدیدنظرخواهی زوج موصوف و ارائه لایحه دفاعیه آقای الف. الف. بوکالت از زوجه تجدیدنظرخواه طی دادنامه شماره ۱۳۹۵ ۹۴ مورخ ۱۳۹۴ / ۱۱ / ۲۶ در پرونده کلاسه‌های ۹۴۱۳۱۳ و ۹۴۱۳۱۴ ضمن فاقد ایراد و اشکال دانستن رأی معترض عنه و رد اعتراض مشارالیه دادنامه تجدیدنظرخواسته تأیید که در خصوص مهریه قطعی و در مورد فسخ نکاح ظرف مهلت مقرر قانونی قابل فرجام‌خواهی اعلام گردیده است این رأی که در تاریخ ۱۳۹۴ / ۱۱ / ۲۹ به زوج تجدیدنظرخواه ابلاغ شد با ثبت فرجام‌خواهی ایشان در تاریخ ۱۳۹۴ / ۱۲ / ۱۷ و نیز به ثبت رسیدن لایحه دفاعیه آقای وکیل موصوف زوجه فرجام خوانده پرونده به دیوان عالی کشور ارسال و به کلاسه بالا ثبت و به شعبه هشتم ارجاع گردیده است لوایح طرفین هنگام شور توسطاعضای هیئت نیز مورد ملاحظه قرار می‌گردد. هیأت شعبه در تاریخ بالا تشکیل گردید پس از قرائت گزارش آقای سیروس کیقبادی عضو ممیز و ملاحظه اوراق پرونده مشاوره نموده چنین رأی می‌دهد.. رأی شعبه دیوان عالی کشور. اولا-در خصوص فرجام‌خواهی آقای م. ن. نسبت به آن قسمت از دادنامه شماره ۱۳۹۵ ۹۴ مورخ ۱۳۹۴ / ۱۱ / ۲۶ شعبه چهارم دادگاه تجدیدنظر استان قزوین که در جهت تأیید قسمتی از دادنامه بدوی متضمن محکومیت فرجام‌خواه به پرداخت یکصد سکه تمام بهار آزادی بابت قسمتی از مهریه ما فی القباله در حق زوجه فرجامخوانده انشاء گردیده است با توجه به محتویات پرونده و قطع نظر از صحت و سقم اعتراض مطروحه نظر باینکه دادنامه فرجامخواسته که از مرجع تجدیدنظر اصدار یافته با توجه به عنوان خواسته دعوی (مطالبه مهریه) از شمول احکام قابل فرجام مصرح در بند الف ماده ۳۶۸ قانون آیین دادرسی مدنی خارج بوده و قابلیت رسیدگی فرجامی را ندارد بنابراین فرجام‌خواهی فرجام‌خواه در این قسمت بلحاظ غیر قابل فرجام بودن دادنامه فرجام خواسته قابلیت استماع و رسیدگی در دیوان عالی کشور را نداشته فلذا به تجویز ماده ۴۱۵ قانون آیین دادرسی مدنی قرار رد فرجام‌خواهی فرجام‌خواه در این قسمت صادر و اعلام می‌گردد. ثانیا اعتراض فرجام‌خواه نسبت به قسمت دیگر دادنامه فرجام خواسته که در مقام تأیید دادنامه بدوی صادر و بموجب آن دعوی فرجام‌خواه بخواسته فسخ نکاح محکوم ببطلان اعلام گردیده وارد و موجه نیست اگرچه در نظریه پزشکی قانونی صریحا اعلام‌شده که زوجه کم‌کاری تیروئید ندارد و باین ترتیب ادعای زوج در مورد بیماری زوجه مورد تأیید قرار نگرفته ولی با فرض بر اینکه زوجه مبتلا به بیماری مزبور بوده باشد، این بیماری زوجه بلحاظ اینکه در زمره بیماری‌های صعب‌العلاج یا غیر قابل علاج مخاطره‌آمیز بنحویکه در روابط زناشویی دارای آثار نامطلوب بوده باشد محسوب نبوده و وصف سلامت زوجه را که عرفا در هر ازدواجی بدون تصریح آن در عقد نکاح مقصود طرفین محسوب بوده زایل و منتفی نمی‌سازد و در داوری عرف هم عدم سلامت جسمی زوجه صرفا باعتبار وجود این بیماری مورد تأیید نمی‌باشد بنابراین و با توجه به مراتب مرقوم در فوق موجبات فسخ نکاح فراهم نبوده و زوج فرجام‌خواه ذوالخیار محسوب نبوده تا بتواند با اعمال این حق خود نکاح فیمابین را فسخ نماید و به این ترتیب درخواست فرجام‌خواه در مرحله تجدیدنظر مبنی بر ارجاع موضوع و معرفی زوجه به کمیسیون پزشکی قانونی جهت تشخیص بیماری کم‌کاری تیروئید ایشان با توجه به استدلال مرقوم در فوق مؤثر در مقام نبوده و قابلیت توجه و ترتیب اثر را نداشته است و هم‌چنین ادعای فرجام‌خواه مبنی بر باکره نبودن زوجه و فسخ نکاح بعلت مذکور که در مرحله تجدیدنظر مطرح نموده چون ادعای جدیدی محسوب بوده که در مرحله تجدیدنظر عنوان گردیده طبق ماده ۳۶۲ قانون آیین دادرسی مدنی مسموع نبوده و از این رو عدم توجه و رسیدگی به آن از طرف دادگاه تجدیدنظر از موجبات ورود خدشه بر دادنامه فرجام خواسته نخواهد بود بنابمراتب دادنامه فرجام خواسته در این قسمت که مبتنی بر استنباط و تشخیص دادگاه بوده با عنایت به مجموع اوراق و محتویات پرونده و اظهارات طرفین و وکلای آنان در مراحل دادرسی و مستندات پیوست پرونده و اقدامات و رسیدگی‌های معموله موجها و منطبق بر موازین قانونی اصدار یافته و ایراد و اشکال مؤثر در تخدیش بر دادنامه فرجام خواسته وارد نبوده و اعتراضات فرجام‌خواه در حد و کیفیتی نیست که به مبانی استنباط و تشخیص دادگاه و مآلا اساس دادنامه مزبور خلل و خدشه‌ای وارد و موجبات نقض آن را فراهم سازد فلذا ضمن رد فرجام‌خواهی فرجام‌خواه مستندا به ماده ۳۷۰ قانون آیین دادرسی مدنی دادنامه فرجام خواسته در قسمت معترض عنه اخیر ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: سیروس کیقبادی عضو معاون: جعفر پوربدخشان
. 
. 
<#>
. رأی خلاصه جریان پرونده. آقای ش. ص. علیه آقای ع. ه. شکایت کرده است که در تاریخ ۹۲ / ۱۱ / ۳ یکدستگاه آپارتمان (۶۰ مترمربعی) را از آقای ع. ه. طبق مبایعه نامه عادی خریده‌ام در حالیکه فروشنده همان واحد آپارتمان را در تاریخ ۹۳ / ۱ / ۳ به شخص دیگری بنام س. الف. فروخته است متهم اظهار داشته که اولا شاکی ثمن معامله را طبق مبایعه نامه پرداخت نکرده و ثانیا ملک را به آقای س. الف. نفروخته‌ام بلکه اجاره داده‌ام و شاکی اعلام کرده است که آقای س. الف. کلید واحد آپارتمانی را به من داده و ۴ ماه است در آن ساکن می‌باشم شعبه ۱۰۳ دادگاه عمومی جزائی دورود با احراز عدم وقوع بزه متهم را طبق دادنامه شماره ۴۰۰۰۵۶ - ۹۴ / ۱ / ۲۴ تبرئه کرده است و با تجدیدنظر خواهی شاکی شعبه یازدهم دادگاه تجدیدنظر استان لرستان با استدلال در سه بند به شرح دادنامه شماره ۶۹۰۰۲۴۰ - ۹۴ / ۴ / ۳۰ با نقض دادنامه صادره از دادگاه بدوی متهم را به جرم انتقال مال غیر به تحمل یکسال حبس و رد اصل مال به شاکی و مبلغ ۲۶ میلیون و پانصد هزار تومان جزای نقدی محکوم کرده است سپس وکیل محکوم علیه با تقدیم لایحه‌ای با شرح جریان امر بانضمام اظهارات شهود و مطلعین با ادعای بی گناهی موکلش از دیوان عالی کشور تقاضای اعاده دادرسی کرده است و پرونده محاکماتی مربوطه اخذ و بررسی گردید لایحه متقاضی در موقع مشاوره قرائت می‌گردد. هیأت شعبه در تاریخ بالا تشکیل گردید. پس از قرائت گزارش آقای ابراهیم بهنام اصل عضوممیز و ملاحظه اوراق پرونده در خصوص دادنامه شماره ۶۹۰۰۲۴۰ - ۹۴ / ۴ / ۳۰ شعبه یازدهم دادگاه تجدیدنظر لرستان مشاوره نموده چنین رأی می‌دهد. 
. 
. رأی شعبه دیوان عالی کشور. محتویات پرونده محاکماتی حاکی از اختلاف شاکی و متهم بلحاظ عدم رعایت شرایط معامله با سند عادی است متهم مدعی عدم پرداخت بموقع و کامل ثمن معامله و فسخ و معامله است و شاکی مدعی پرداخت کامل ثمن است و از طرفی متهم مدعی عدم فروش ملک به آقای س. الف. و صوری بودن آنست که دادگاه تجدیدنظر آنرا نپذیرفته است در حالیکه صوری بودن قرارداد متهم با او بسیار بدیهی است و اگر صوری نبود ملک را تحویل شاکی نمی‌داد و دعوی و شکایت علیه آنان مطرح می‌نمود. ثالثا - وقتی اختلاف در فسخ یا عدم فسخ معامله بین متعاملین باشد دادگاه کیفری باید قرار اناطه صادر نماید بنابرین همانطور که شعبه محترم دادگاه بدوی احراز نموده است موضوع مطروحه فاقد وصف کیفری است و لایحه وکیل محکوم علیه و ضمائم آن نیز موید این امر می‌باشد لذا مستندا به شقوق ج و چ ماده ۴۷۴ قانون آئین دادرسی کیفری رسیدگی مجدد به اتهام محکوم علیه آقای ع. ه. به شعبه همعرض محول می‌گردد. 
. 
هیئت قضایی شعبه دیوان عالی کشور
. 
ابراهیم بهنام اصل-فتوت نصیری سوادکوهی-محمد سلیمانی
. 
. 
<#>
. رأی شعبه دیوان عالی کشور. ۱ -رییس شعبه دوم دادگاه انقلاب زاهدان در خصوص اتهام متهمان آقایان ۱ - الف. الف. ۲ - ی. ش. ب. مبنی بر مشارکت در حمل کالای قاچاق ممنوع به ارزش بیست و شش میلیون و نهصد و پنجاه و پنج هزار و نهصد و هشتاد ریال با استدلال اینکه متهم ردیف دوم کمتر از هجده سال سن دارد و متهم ردیف اول نیز در بزه ارتکابی با متهم ردیف دوم مشارکت داشته با استناد به ماده ۳۰۴ و تبصره ماده ۳۱۲ قانون آیین دادرسی کیفری مصوب ۱۳۹۲ قرار عدم صلاحیت باعتبار صلاحیت دادگاه کیفری اطفال و نوجوانان (کیفری دو) زاهدان صادر کرده است.۲ - رییس شعبه ۱۰۲ دادگاه کیفری دو زاهدان با استدلال اینکه طبق ماده ۳۱۲ قانون آیین دادرسی کیفری فقط رسیدگی به جرایم اطفال و نوجوانان در صلاحیت دادگاه اطفال و نوجوانان است و رسیدگی به جرایم افراد بالغ بالای هجده سال در صلاحیت این دادگاه نیست و تبصره ماده ۳۱۲ قانون موصوف ناظر بر جرایمی است که تحقق آن منوط به فعل دو یا چند نفر است قرار عدم صلاحیت رسیدگی به اتهام متهم آقای الف. الف. را باعتبار صلاحیت دادگاه انقلاب زاهدان صادر کرده و پرونده را به لحاظ حدوث اختلاف و با هدف تشخیص صلاحیت به دیوان عالی کشور فرستاده که پس از وصول و ثبت در دبیرخانه به این شعبه ارجاع شده است. هیأت شعبه در تاریخ بالا تشکیل شد. پس از قرائت گزارش عضو ممیز و ملاحظه اوراق پرونده مشاوره نموده و به شرح زیر رأی می‌دهد: 
. 
. رأی شعبه دیوان عالی کشور. درخصوص اختلاف حاصل بین دادگاه‌های انقلاب زاهدان (شعبه دوم) و کیفری دو (اطفال و نوجوانان شعبه ۱۰۲) در رسیدگی به اتهام متهم آقای الف. ی. بشرح ذکر شده در گزارش فوق، با توجه به اینکه طبق تبصره ماده ۳۱۲ قانون آیین دادرسی کیفری مصوب ۱۳۹۲ در جرایمی که تحقق آن منوط به فعل دو یا چند نفر است در صورتی که رسیدگی به اتهام یکی از متهمان در صلاحیت دادگاه اطفال و نوجوانان باشد رسیدگی به اتهام کلیه متهمان در دادگاه اطفال و نوجوانان به عمل می‌آید در حالی ارتکاب بزه قاچاق منوط به فعل دو یا چند نفر نیست بلکه امکان تحقق آن از سوی یک نفر و یا با شرکت دو یا چند نفر وجود دارد ولی منوط به فعل دو یا چند نفر نمی‌باشد بنا به مراتب و با اختیار حاصل از ماده ۲۸ قانون آیین دادرسی … در امور مدنی ضمن پذیرش استدلال دادگاه اطفال و نوجوانان (شعبه ۱۰۲) و تایید صلاحیت دادگاه انقلاب زاهدان «ترجیحا شعبه ۲» ; در رسیدگی به اتهام آقای امین یزدانی حل اختلاف می‌نماید و مقرر می‌دارد پرونده به این دادگاه برای ادامه رسیدگی ارسال شود. 
. 
رئیس و مستشار شعبه دیوان عالی کشور
. 
جواد اسلامی - حسن قاسمی
. 
. 
<#>
. رأی شعبه دیوان عالی کشور. خانم ن. ک. شکوائیه‌ای علیه خانم ز. م. و ن. الف. به دادستان عمومی و انقلاب لامرد تقدیم نموده است و گفته است اینجانب ن. ک. دچار بیماری تالاسمی هستم و جهت انتقال خون مراجعه به بیمارستان ولی‌عصر لامرد می‌کنم شخصی بنام ن. الف. بمن گفت می‌خواهد با من ازدواج کند و زبیده مختاری به عنوان واسطه عمل کرده است و باعث شده که ایشان مرا ببرد در منزل خالی و مرا مورد هتک حرمت قرار دهد تقاضای رسیدگی دارم وی در برگ ۴ پرونده که از وی توسط جانشین دادستان تحقیق بعمل آمده است در تاریخ ۹۳ / ۳ / ۱۳ سن خود را ۱۸ ساله و گفته است از قبل و دبر ن. الف. به عنف با او مرتکب زنا شده است و شکایت دارد و از خانم ز. م. به علت اینکه واسطه این کار شده شاکی هستم جانشین دادستان عینا پرونده را جهت هرگونه اقدام مقتضی به دادگاه محترم کیفری استان فارس ارسال داشته است که ثبت دادگاه کیفری استان مستقر در لامرد شده در جلسه دادرسی در وقت فوق‌العاده ۹۳ / ۳ / ۱۳ از شاکی تحقیق‌شده وی گفته است سال گذشته در لامرد همدیگر را دیدیم حرف زدیم و برج ۸ سال ۹۲ بود که با هم حرف می‌زدیم وی در بیمارستان پراید سفید داشت که او را دیدم او رفت من در بیمارستان ماندم دوباره بیست و یک روز بعدش در برج نه بود که با خاله‌اش بنام زبیده مختاری و بار سوم هم با ز. م. مجددا آمد بار چهارم خودش تنها آمد و مرا می‌دید بار سوم که مرا دید مرا برد خانه خالی و خاله‌اش پیاده شد و رفت طرف تاکسی تلفنی و پسر ماشین برداشت رفت خانه خالی و بعد برگشتیم و همان بار دوم از عقب و جلو با من کار بد و حرام و زنا انجام داد و حتی راضی نبودم من قرار بود بروم نوشهر و با خانواده‌اش حرف بزنم نمی‌دانستم می‌خواهد مرا اغفال کند دفعه سوم حدود برج فروردین امسال بود و دوباره با من از عقب و جلو با من این کار را کرده است توی ماشین هم یکبار این کار را انجام داده است و الان باکره نیستم و خواستگاریم نیامده و به مادرم یک‌بار زنگ زد و گفت می‌خواهم ولی خانواده‌ام قبولش نداشتند یعنی خانواده او راضی نبودند و اطلاع از رابطه من نداشتند او شب این کار را نمی‌کرد روزها این کار را می‌کرد و از عقب و جلو این کار را می‌کرد باکره نیستم خاله‌اش هم همراه او بود که مرا ببرد و برمیگرداند شاهدی برای انجام این کار ندارم ارتباط تلفنی داشته‌ایم دادگاه شاکی را به پزشکی قانونی معرفی کرده است تا آسیب‌های وارده به ناحیه قبل و دبر را مورد معاینه و اعلام نظر قرار دهند و در خصوص وضعیت اخلاقی و رفتاری متهمان تحقیقات کافی توسط پلیس آگاهی صورت گیرد و به پزشکی قانونی و بدین منظور به پلیس آگاهی شرحی ارسال داشته است در برگ ۱۳ پرونده پزشکی قانونی اعلام نموده است با توجه به اینکه پرده بکارت از نوع حلقوی و قابل اتساع می‌باشد با توجه به شل بودن لبه و باز بودن مدخل مهبل (مدخوله است) و با توجه به گذشت زمان و عدم تشکیل بافت التیامی تعیین دقیق زمان نزدیکی مقدور نمی‌باشد در معاینه از دبر آثار و علائمی در حال حاضر بر دخول مشهود نمی‌باشد. در برگ ۲۵ پرونده نتیجه تحقیقات آگاهی در خصوص وضعیت اخلاقی متهمان اعلام‌شده که اعلام‌شده است آقای الف. اهل پشتکوه و حدود ۲ سال است که همراه خانواده به لامرد آمده و شغل وی آزاد است و خانم ز. م. نیز در تاکسی تلفنی کوثر در ح. مشغول بکار است و مورد خاصی در نامبردگان مشاهده نگردیده است و از حسن و شهرت بدی برخوردار نبوده‌اند دادگاه وقت جهت رسیدگی برای روز ۹۳ / ۵ / ۱۳ تعیین نموده است شاکی و متهمان در جلسه حضور داشته‌اند در این جلسه شاکیه اظهارات خود را در مورد تجاوز به عنف و اکراه علیه ن. الف. تکرار نموده است ن. الف. پس از استماع شکایت شاکیه گفته است من این خانم را می‌شناسم اهل گله‌دار روستای چاه دروا می‌باشد ولی شکایت وی را قبول ندارم من این دختر را می‌خواستم به خانواده گفتم قبول نکردند به هیچ عنوان بعد این دختر ول‌کن ما نبود من به خاله‌ام خانم زبیده مختاری گفتم توکه زنی هستی با این خانم حالی کنید که دست از من بردارد چون خانواده راضی نیستند زنگ به مادرش و برادرش زدم و جریان را به آنها گفتم و گوشی از وی بگیرید تا زنگ برای من نزند مادرش گفت تو گوشیت را خاموش کن و من هم یک ماه گوشیم را خاموش کردم بعد از یکماه زنگ زد گفت من می‌روم شکایت می‌کنم من فقط قصدم خواستگاری بود و بردم نشان خانواده‌ام دادم ولی راضی نشدند تمام جریان همین بوده است دادگاه خطاب به خانم ز. م. خود را معرفی کنید وی که خود را معرفی و ۴۰ ساله شغل خانه‌دار تحصیلات ۵ ابتدایی متأهل معرفی کرده در مورد شکایت شاکیه که او را معاون در بزه تجاوز به عنف معرفی کرده است گفته است من رفتم بیمارستان فقط به ایشان نصیحت کردم که خواهر من نگاه کن که خانواده اینها یک‌دنده هستند و اگر گفتند ما همان است و اگر گفتند نه همان نه است دیگر حرف کسی تأثیر ندارد دختره را برده‌اند و هرچه گفته‌اند تأثیر نکرده و قبول نکردند چون غریبه است قبول می‌کرد ماشین مال داماد و آقای الف. بود و من کارم داخل تاکسی تلفنی بوده و من فقط با ایشان داخل ماشین نشسته و نزدیک بیمارستان دور زدم و برگشتم همان بیمارستان حتی بعد از این قضیه ایشان یک دستگاه گوشی موبایل به من داد که بدهم به ن. الف. ولی من این کار را نکردم و گوشی به ن. ندادم و پهلوی من است که هر وقت کسی آمد به ایشان بدهم و حالا که حرف بلند کردند من به ن. گفتم دادگاه خطاب به شاکی آیا شما نشانی خانه خالی را می‌دانید؟ ج- خیر من آدرس را نمی‌دانم دادگاه از شاکیه پرسیده علت این اتفاق چه زمانی برای شما پیش آمد گفته است برج ۹ سال ۹۲ بود و من ۸ ماه با ایشان رابطه تلفنی داشتم دادگاه چه زمانی با متهم آشنا شدی و چه زمانی ملاقات حضوری داشتید؟ ج- اولین بار بود که خاله‌اش همراهش بود من ایشان را دیدم برج ۹۲ / ۸ دادگاه پرسیده است آیا خانه متهم ن. الف. رفتید؟ ج- بله من رفتم برای اینکه آدرس خانه را پیدا کنم وضع مالی او را بفهمم ایشان چند بار بمن تجاوز کرد یکبار توی خانه خالی بود یکبار هم بمن گفت بیا توی ماشین و توی ماشین هم با من زنا کرده و یکبار دیگر هم بمن گفت که ببرم خانه زن برادرم من را برد خانه برادرش و آنجا هم به من تجاوز کرد من برای گفته هایم شاهدی ندارم ایشان به روستای ما آمده است دادگاه از متهم پرسیده است آیا شما به روستای شاکیه رفتید گفته است بله چون من قصد ازدواج داشتم برای اینکه خانواده و شخص ایشان را بشناسم رفتم همراه دامادمان روستای اینها تحقیق کنم شاکیه گفته است پدر من بخاطر همین موضوع به من زده و به بعد گفتم که متهم در دبر به من تجاوز کرد ولی من خود با انگشت داخل کردم و این خانم به ن. می‌گفت شما خانم ن. می‌خواهید ایشان می‌گفت بله من ایشان را می‌خواهم و به خاطر همین حرفها می‌خواست مرا فریب دهد دادگاه با توجه به اینکه از خانم ن. ک. و آقای ن. الف. در خصوص رابطه نامشروع طرفین باید تحقیق شود وقت جهت رسیدگی تعیین و ن. الف. را پس از اخذ تأمین التزام به وجه التزام بیست میلیون ریال برای جلسه رسیدگی بعدی دعوت کرده است. در جلسه مورخ ۹۳ / ۵ / ۲۸ که هر دو متهم حضور داشته‌اند خانم ن. ک. بعنوان شاکی از ن. الف. شکایت تجاوز به عنف نموده است که متهم منکر شده است سپس دادگاه به ن. الف. تفهیم اتهام رابطه نامشروع دون زنا با خانم ن. کرمی نموده است و از او خواسته است از خودش دفاع نماید گفته است من قبول دارم که پارسال صحبت کرده‌ام می‌خواستم با ایشان ازدواج کنم ولی خانواده‌ام مخالف کردند ایشان ادعای زنا می‌کند می‌خواهد مرا مجبور به ازدواج کند من با ایشان مریض است کاری نکرده‌ام و رابطه نامشروع دون زنا نداشته فقط با ایشان حرف می‌زدم و دیگر حاضر به ازدواج با ایشان نیستم. دادگاه از متهم اخذ آخرین دفاع نموده است وی اتهام خود را قبول ننموده است سپس دادگاه خطاب به خانم ن. ک. متهم به داشتن رابطه نامشروع دون زنا با آقای ن. الف. می‌باشید از خود دفاع کنید؟ پاسخ داده است چون ایشان قول ازدواج بمن داده بود من هم همراه ایشان می‌رفتم و حتی یک عدد سیم‌کارت را با من خرید می‌گفت ما رابطه تلفنی داشته باشیم در آخرین دفاع نیز متهمه اظهارات قبلی خود را در مورد ارتباط نامشروع در داخل ماشین و خانه که با قصد ازدواج بوده تکرار نموده است دادگاه با اعلام ختم دادرسی بشرح دادنامه ۱۳۸ / ۹۳ ضمن صدور حکم برائت برای ن. الف. در مورد اتهام زنای به عنف موضوع شکایت شاکیه و در خصوص اتهام خانم ز. م. نیز حکم بر برائت وی از اتهام انتسابی موضوع شکایت شاکیه خانم ن. الف. در مورد ارتباط نامشروع دون زنا درباره خانم ن. ک. و اقای ن. الف. با احراز اتهام هر دو متهم بلحاظ اظهارات هر دونفر آنان مستندا به ماهد ۶۳۷ قانون مجازات اسلامی و ماده ۱۹ قانون مرقوم هر دو را به آقای ن. الف. را به ۸۰ ضربه شلاق و خانم ن. الف. را به ۵۰ ضربه شلاق تعزیری درجه ۶ محکوم نموده است اکنون از این ردی ن. ک. فرجام‌خواهی نمودهاست و نیز ن. الف. نیز در فرجه قانونی فرجام‌خواهی کرده که هنگام شور لوایح فرجام خواهان با گزارش پرونده قرائت می‌شود. هیأت شعبه در تاریخ بالا تشکیل گردید. پس از قرائت گزارش آقای عبدالعلی ناصح عضو ممیز و ملاحظه اوراق پرونده و نظریه کتبی آقای محمد دیو سالار دادیار دیوان عالی کشور اجمالا مبنی بر تأیید در خصوص دادنامه شماره ۱۳۸ / ۹۳ فرجام خواسته مشاوره نموده چنین رأی می‌دهد: 
. 
. رأی شعبه دیوان عالی کشور. فرجام‌خواهی محکوم علیهما موضوع دادنامه فرجام خواسته از حیث محکومیتشان که به اتهام داشتن رابطه نامشروع دون زنا وفق ماده ۶۳۷ قانون مجازات اسلامی تعزیرات سال ۷۰ با رعایت ماده ۱۹ قانون مجازات اسلامی سال ۹۲ به ۸۰ ضربه شلاق محکوم گردیده‌اند وارد نیست زیرا دادگاه با در نظر گرفتن ارتباط آنان که بنا به اظهارات هر دو در حد خلوت داخل ماشین و ارتباط تلفنی و بدون اینکه بین آنان شرعا صیغه محرمیت بوجود آمده باشد وجود داشته است رأی خود را صادر نموده است و از حیث رعایت اصول و قواعد دادرسی نیز لحاظ مراتب قانون آئین دادرسی کیفری مورد توجه دادگاه در پرونده بوده است و موجبی جهت نقض رأی بنظر نمی‌رسد لذا رأی فرجام خواسته مستندا به بند الف ماده ۴۶۹ قانون آئین دادرسی کیفری تأیید و ابرام می‌گردد. در خصوص برائت متهمان ن. الف. و خانم ز. م. از حیث اتهام تجاوز به عنف و معاونت در جرم مذکور موضوع شکایت شاکیه خانم ن. ک. که دادگاه محترم بلحاظ فقد دلیل اثباتی حکم برائت صادر نموده است نیز با توجه به اینکه شاکیه هیچگونه دلیلی بر ارتکاب زنای به عنف و تجاوز به عنف نسبت به خودش از جانب ن. الف. ارائه نداده است و صرف نظریه پزشکی که دلالت بر احتمال دخول در قبل شاکیه داشته با توجه به اینکه تنها وجود این قرینه ضعیف ظنی اثبات بزه زنا را نمی‌نماید و متهم ن. الف. در تمام مراحل تحقیقات منکر ارتکاب این عمل نسبت به شاکیه بوده است و گواه و محبت شرعی نیز از ناحیه شاکیه ارائه نشده است بلکه رضایت او به داشتن رابطه با متهم بقصد ازدواج مبین عدم وقوع بزه تجاوز به عنف از جانب متهم نسبت به شاکیه می‌باشد و چون جرمی تحت عنوان تجاوز به عنف محقق و ثابت نشده است معاونت در بزه نیز موضوعا منتفی بوده و رأی صادره از دادگاه محترم در این قسمت نیز فاقد ایراد و اشکال قانونی است با رد اعتراض فرجام‌خواه رأی صادره در خصوص برائت نامبردگان نیز مستندا به بند الف ماده ۴۶۹ قانون آئین دادرسی کیفری ابرام می‌گردد. 
. 
شعبه ۱۶ دیوانعالی کشور - رئیس و مستشار و عضو معاون
. 
عبدالعلی ناصح - عباسعلی علیزاده - سعید عالم
. 
. 
<#>
. رأی خلاصه جریان پرونده. به حکایت محتویات پرونده آقای الف. س. به وکالت از آقای الف. ح. فرزند‌ی. دادخواستی را به طرفیت خانم ر. ر. فرزند ق. به خواسته صدور حکم بر تنفیذ فسخ نکاح به دلیل تدلیس خوانده دعوا تقدیم دادگستری مشکین‌شهر نموده است وخواهان در توضیح خواسته اعلام نموده است به موجب سند رسمی با خوانده دعوا عقد دایم نکاح نموده است و در ضمن عقد از خوانده سئوال گردید آیا ازدواج‌کرده یا خیر اظهار نموده است ازدواج نکرده است بعد مشخص شد خانم قبلا با فرد دیگری ازدواج نموده است و از آن جدا شده است بلحاظ تدلیس در واقعه ازدواج خواهان رسیدگی و صدور حکم بر تنفیذ فسخ نکاح می‌باشد پرونده امر جهت رسیدگی به شعبه اول دادگاه عمومی حقوقی مشکین‌شهر ارجاع گردیده است و شعبه مرقوم جهت صلح و سازش پرونده را به واحد مصالحه ارسال و واحد مصالحه موفق به صلح و سازش فیمابین نشده است پرونده را به شعبه اول دادگاه عمومی حقوقی مشکین‌شهر اعاده نموده است آقای م. پ. به عنوان وکیل خوانده خانم ر. ر. وارد دعوا گردیده است دادگاه پس از انجام تشریفات مقدماتی دادرسی اعم از ثبت پرونده تعیین وقت رسیدگی دعوت از طرفین و ارسال نسخه ثانی دادخواست برای خوانده در تاریخ ۹۴ / ۹ / ۲۳ با حضور وکلای طرفین تشکیل جلسه داده است وکیل خواهان اظهارداشت خواسته به شرح دادخواست تقدیمی است با اینکه خوانده، در جلسه عقد اظهار نموده است قبلا ازدواجی نکرده است اخیرا مشخص شد ازدواج‌کرده بوده است و درخواست فسخ وتنفیذ فسخ نکاح بلحاظ تدلیس و فریب در ازدواج می‌گردد وکیل خوانده در دفاع اعلام نموده است اولا عقد در تاریخ ۹۳ / ۱۰ / ۲۴ منعقد شده است و طرح دعوا بعد از یکسال منافات با فوریت خیار دارد و ثانیا موکل فعلا نیز دارای وصف دوشیزگی است و غیر مدخوله است ثالثا قبل از ازدواج و بعد از ازدواج زوج مطلع از این امر بوده است که موکله در سال ۸۷ با شخصی به مدت چند روز نامبزد بوده است زندگی مشترک آغاز نکرده‌اند و این به اطلاع خواهان رسیده بود زوج شخصا در مراسم عقد سئوال نموده است آیا دوشیزه هستید موکله در حضور شهود اعلام نموده است به زندگی مشترک نرفته است رابعا خواهان قبل از ازدواج به حضور آقای یوسف نجفی رسیده که با خانواده موکل آشنایی داشته و از ایشان کیفیت امر را پرسیده بود. درخواست دعوت از ایشان را دارم. دادگاه پس از استماع اظهارات طرفین قرار استماع شهادت شهود را صادر نموده است. در تاریخ ۹۴ / ۱۰ / ۲۳ با حضور طرفین و گواهان آنها تشکیل جلسه داده است پس از استماع اظهارات طرفین و گواهان آنها ختم رسیدگی را اعلام و به شرح آتی مبادرت به صدور رأی نموده است: «در خصوص دعوای آقای الف. س. به وکالت از طرف آقای الف. ح. به طرفیت خانم ر. ر. … به خواسته صدور حکم در تأیید فسخ نکاح به دلیل تدلیس خوانده دعوا با این توضیح که خواهان با تقدیم دادخواست اعلام نموده است که زمان انعقاد عقد نکاح خوانده در جواب سئوال مبنی بر ازدواج یا عدم ازدواج قبلی اعلام نموده است که ازدواج نکرده است که بعدا خلاف این موضوع به اثبات رسیده است و با ارسال اظهارنامه تقاضای تأیید بر فسخ نکاح را از دادگاه نموده است خوانده دعوا ضمن انکار ادعای خواهان شهود را به عنوان ادله به دادگاه معرفی کرده است که اثبات نماید سابقه ازدواج را به خواهان اعلام کرده است خواهان نیز شهود را معرفی نموده است که چنین مطالبی به وی اطلاع داده نشده است به نظر این دادگاه دلایل طرفین مقابل هم موجب سقوط ادله است و اصل بر این است که خوانده وجود سابقه ازدواج را به خواهان اطلاع نداده است در تنظیم سند نکاحیه در صفحه هفتم قید گردیده است زوجه سابقه ازدواج ندارد در این خصوص ادعای خواهان ثابت می‌باشد لیکن موارد فسخ نکاح در قانون احصاء شده است و موضوع پرونده با هیچ‌یک از موارد مقرر در ماده ۱۱۲۳ قانون مدنی مطابقت ندارد و با توجه به اینکه چنین موضوعی به عنوان صفت خاص در عقد ازدواج شرط نگردیده است و به لحاظ اینکه عقد ازدواج واقع‌شده بنا براین بوده که زوجه باکره باشد که خوانده نیز حسب اظهارات طرفین این وصف را دارا می‌باشد و صرف انعقاد عقد نکاح و طلاق که در سابق واقع‌شده بدون اینکه وصف باکره بودن زایل شود از موارد فسخ نکاح نبوده است و چنین موضوعی نمی‌تواند موجب تزلزل اصل لزوم قرارداد شود لذا دادگاه دعوای خواهان را وارد ندانسته و با استناد به مواد ۱۸۵ و ۱۱۲۳ و ۱۱۲۸ قانون مدنی حکم به بطلان دعوای خواهان را صادر و اعلام می‌نماید.» ; پس از ابلاغ رأی صادره مورد اعتراض و تجدیدنظر خواهی قرار گرفته است و پرونده جهت رسیدگی به اعتراض به دادگاه تجدیدنظر استان اردبیل ارسال گردیده است به شعبه ۲ دادگاه تجدیدنظر استان اردبیل ارجاع گردید شعبه مرقوم پس از رسیدگی به شرح دادنامه شماره ۹۴ / ۰۱۳۱۰ ۹۴ / ۱۲ / ۱۱ تجدیدنظر خواهی را مردود و رأی بدوی را عینا تأیید نموده است و پس از ابلاغ دادنامه مارالذکر مورد اعتراض و فرجام‌خواهی آقای الف. ح. قرار گرفته است و پرونده برای رسیدگی به دیوان عالی کشور ارسال و پس از ثبت در دبیرخانه دیوان عالی کشور به این شعبه (شعبه هجدهم) ارجاع گردیده لوایح طرفین در مقام مشورت قرائت خواهد شد پرونده حکایت دیگر ندارد. بتاریخ فوق هیأت شعبه با حضور امضاء کنندگان ذیل تشکیل جلسه داده پس از قرائت گزارش عضو ممیز و انجام مشاوره به شرح آتی مبادرت به صدور رأی می‌نماید. 
. 
. رأی شعبه دیوان عالی کشور. رأی فرجام خواسته به شماره ۹۴ / ۰۱۳۱۰ ۹۴ / ۱۲ / ۱۱ صادره از شعبه دوم دادگاه تجدیدنظر با توجه به دلایل موجود در پرونده برابر موازین و مقررات قانونی صحیحا صادر گردید و اعتراض موجه و مؤثر موجب نقض یا بی اعتباری آن به عمل نیامده است لذا اعتراض و فرجام‌خواهی غیر وارد تشخیص با اختیار حاصله از ماده ۳۷۰ قانون آئین دادرسی دادگاه‌های عمومی انقلاب در امور مدنی ضمن تأیید رأی فرجام خواسته پرونده به شعبه صادر کننده رأی اعاده می‌گردد. 
. 
حسین طالبی رئیس‌علی شمس مستشار
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۴۱۴۲۶۰۰۷۰۲ شماره دادنامه: ۹۵۰۹۹۷۰۹۰۹۵۰۰۳۰۸ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۱۵ - ۱۰:۲۹ قاضی: عبدالمحمد خالصی قاضی: محمد بارانی. خلاصه جریان پرونده: آقایان ک. م. و ف. ه ش. ساکنان س … دادخواستی به خواسته اثبات مالکیت نسبت به کوچه اختصاصی و صدور حکم بر اصلاح حد شمالی سند مالکیت پلاک ثبتی … فرعی از … اصلی سراب بخش … تبریز به طرفیت ۱ - آقای م. م. ه ۲ - اداره ثبت اسناد و املاک س … به دادگاه عمومی (حقوقی) س … تقدیم نموده که پرونده در شعبه دوم دادگاه عمومی (حقوقی) شهرستان س … مطرح‌شده و مورد رسیدگی قرار گرفته و منتهی به رأی شماره ۹۵۰۹۹۷۴۱۴۲۶۰۰۰۳۱ - ۱۳۹۵ / ۱ / ۲۲ گردیده که به موجب آن اولا در مورد دعوی خواهان‌ها به طرفیت خوانده ردیف دوم (اداره ثبت اسناد و املاک س …) به استناد بند ۴ ماده ۸۴ و ماده ۸۹ قانون آیین دادرسی مدنی قرار رد دعوی صادر شده ثانیا در مورد دعوی اثبات مالکیت به طرفیت خوانده ردیف اول مستندا به ماده ۲ قانون مذکور قرار عدم استماع دعوی صادر گردیده است ثالثا در خصوص قسمت دوم خواسته خواهان‌ها مبنی بر اصلاح حد شمالی سند مالکیت هیئت نظارت صالح به رسیدگی دانسته شده و به استناد بند ۳ ماده ۲۵ قانون ثبت اسناد و املاک اصلاحی ۱۳۵۱ / ۱۰ / ۱۸ قرار عدم صلاحیت به اعتبار صلاحیت هیئت نظارت صادر و در اجرای ماده ۲۸ قانون آیین دادرسی دادگاه‌های عمومی و انقلاب در امور مدنی پرونده را جهت تشخیص صلاحیت به دیوان عالی کشور ارسال نموده است. پرونده پس از وصول و ارجاع به شعبه چهلم دیوان عالی کشور مورد بررسی قرار گرفت. هیأت شعبه در تاریخ بالا تشکیل گردید. پس از قرائت گزارش آقای عبدال م. خالصی عضو ممیز و ملاحظه اوراق پرونده در خصوص تشخیص صلاحیت مشاوره نموده چنین رأی می‌دهد: رأی شعبه: بند ۳ ماده ۲۵ قانون ثبت اسناد و املاک اصلاحی ۱۳۵۱ / ۱۰ / ۱۸ مربوط به مواردی است که در موقع ثبت ملک و یا ثبت انتقالات بعدی صرفا به علت عدم توجه و دقت نویسنده سند مالکیت و یا دفتر املاک اشتباه قلمی رخ دهد و همچنین مواردی که ثبت دفتر املاک مخالف یا مغایر با سند رسمی یا حکم نهایی دادگاه باشد درحالی‌که در مانحن‌فیه اشتباه قلمی رخ نداده و سند رسمی مغایر یا حکم دادگاه نیز ارائه نگردیده است لذا رسیدگی به دعوی خواهان‌ها در صلاحیت هیئت نظارت اداره ثبت اسناد و املاک نمی‌باشد بنا به مراتب مذکور مستندا به ماده ۲۸ قانون آیین دادرسی دادگاه‌های عمومی و انقلاب در امور مدنی با عدم تأیید قرار عدم صلاحیت صادره پرونده جهت رسیدگی به دادگاه اعاده می‌گردد. شعبه ۴۰ دیوان عالی کشوررئیس: عبدال م. خالصی; عضو معاون: م. بارانی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۶۸۲۵۱۰۰۸۸۸ شماره دادنامه: ۹۵۰۹۹۷۰۹۰۹۵۰۰۱۸۹ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۰۴ - ۱۰:۲۵ قاضی: علی اکبری قاضی: محمد بارانی. خلاصه جریان پرونده: در پرونده آقای الف. م. علیه آقای ح. ت. دادخواستی به خواسته قلع و قمع مستحدثات به دادگاه‌های حقوقی اصفهان تقدیم نموده است و توضیح داده است که ملک موضوع دعوی در مالکیت اینجانب بوده که بدون مجوز قانونی توسط خوانده تصرف و مستحدثاتی در آن ایجاد شده است و طبق نظریه کارشناس میزان مساحت اشغال ملک خوانده بیش از میزان مندرج در ضوابط طرح تفصیلی می‌باشد و به تصرفات غاصبانه خود ادامه داده است و چون عمل وی غصب است تقاضای صدور حکم قلع و قمع مستحدثات را دارد. پرونده در شعبه ۲۹ دادگاه مطرح‌شده است و این دادگاه پس از تشکیل جلسه دادگاه و عدم حضور خوانده مبادرت به صدور دادنامه شماره ۹۴۱۶۰۵ - ۱۳۹۴ / ۱۲ / ۱۷ نموده است و توضیح داده که چون طبق نظریه کارشناس رسمی پیوست دادخواست خوانده به عنوان همسایه مجاور بدون رعایت نظامات دولتی و ضوابط شهرسازی و بدون اخذ رضایت از همسایگان اقدام به پیشروی در عملیات ساخت و ساز کرده که باعث مشرفیت در ملک خواهان شده است رسیدگی به موضوع را در صلاحیت کمیسیون ماده ۱۰۰ قانون شهرداری دانسته و با اعلام صلاحیت آن مرجع پرونده را جهت تعیین تکلیف به دیوان عالی کشور ارسال و به این شعبه ارسال داشته است. هیأت شعبه در تاریخ بالا تشکیل گردید. پس از قرائت گزارش آقای محمد بارانی عضو ممیز و ملاحظه اوراق پرونده درخصوص تشخیص صلاحیت مشاوره نموده چنین رأی می‌دهد: رأی شعبه: آنچه که در خواسته خواهان در دادخواست تقدیمی مطرح‌شده است موضوع غصب ملک وی توسط خوانده می‌باشد و همچنین اقدام به ساخت بدون رعایت ضوابط طرح تفضیلی و همچنین عدم رعایت ضوابط نماسازی ساختمان می‌باشد و این موضوع نیاز به اخذ توضیح از خواهان داشته است و موضوع قلع و قمع بنا در ملک غصبی خارج از صلاحیت‌های کمیسیون ماده ۱۰۰ و در صلاحیت دادگاه می‌باشد و بنابراین در وضعیت فعلی پرونده موجبی برای پذیرش نظریه دادگاه وجود ندارد و در اجرای ماده ۲۸ قانون آیین دادرسی دادگاه‌های عمومی و انقلاب در امور مدنی با عدم تأیید نظریه دادگاه پرونده را جهت ادامة اقدام قانونی لازم به دادگاه اعاده می‌نماید. شعبه ۴۰ دیوان عالی کشور;عضو معاون: علی اکبری;عضو معاون: محمد بارانی
. 
. 
<#>
. رأی خلاصه جریان پرونده. در تاریخ ۱۳۹۵ / ۱ / ۲۱ کاظم (ف.) د. ئ. فرزند ج. به طرفیت اداره ثبت احوال شهرستان کهنوج در دادگستری شهرستان قلعه گنج اقامه دعوی و درخواست رسیدگی و صدور حکم به تغییر نام و جنسیت از ف. به کاظم در شناسنامه خود کرده است و با استناد به تصویر شناسنامه و یک برگ استشهادیه محلی توضیح داده است که اداره خوانده در ثبت و درج اسم وی دچار اشتباه شده است ۰ شعبه اول دادگاه عمومی شهرستان قلعه گنج وقت رسیدگی تعیین و طرفین را بدادرسی دعوت کرده است اداره ثبت احوال لایحه‌ی تسلیم و دفاع کرده شناسنامه‌ی مورد نظر خواهان بنام ف. درزه یی با اعلام پدر و مادر و شهادت دو گواه که در آن ذکر شده صاحب فرزند پسری گردیده تنظیم و دریافت شده است دادگاه باید در مورد هویت و تعلق آن شناسنامه و صحت و سقم قضیه تحقیق کند خواهان قصد دارد با تغییر آنرا کاظم نشان دهد ۰ دادگاه پس از استماع اظهارات خواهان ختم رسیدگی را اعلام و طی دادنامه‌ی شماره‌ی ۷۳۴۰۴۸۳۰۰۰۸۷ - ۹۵ / ۲ / ۴ به استناد ماده ۳ قانون ثبت احوال موضوع را از باب اشتباه مأمور ثبت احوال تلقی و قرار عدم صلاحیت به اعتبار هیأت حل اختلاف اداره ثبت احوال مستقر در شهرستان کهنوج صادر و در اجرای ماده ۲۸ قانون آئین دادرسی مدنی پرونده را بدیوان کشور ارسال و رسیدگی به آن در دستور کار این شعبه قرار گرفته است ۰ هیئت شعبه در تاریخ بالا تشکیل گردید پس از قرائت گزارش آقای غفارپور عضو ممیز و ملاحظه اوراق پرونده مشاوره نموده چنین رأی می‌دهد:. رأی شعبه دیوان عالی کشور. مطابق رأی وحدت رویه شماره‌ی ۵۰۴ - ۶۶ / ۲ / ۱۰ صادره از هیأت عمومی دیوانعالی کشور درخواست تغییر نام صاحب سند سجلی از حیث جنس ذکور به اناث یا بالعکس از مسائلی است که واجد آثار حقوقی است و از شمول ماده ۳ قانون ثبت احوال خارج و محتاج به رسیدگی قضائی در محاکم عمومی دادگستری است لذا رسیدگی به خواسته‌ی فعلی خواهان با توجه به مراتب یاد شده در صلاحیت دادگاه است و قرار صادره مستندا به ماده ۲۸ قانون آئین دادرسی مدنی نقض و پرونده برای رسیدگی اعاده می‌شود. 
. 
رئیس شعبه سوم دیوانعالی کشور - حسن غفار پور مستشار-رسول شاملو
. 
. 
<#>
. رأی شعبه دیوان عالی کشور. در تاریخ ۹۲ / ۱۱ / ۲۶ آقای م. م. بطرفیت همسرش خانم ش. ک. دادخواستی بخواسته صدور گواهی عدم امکان سازش جهت اجرای صیغه طلاق نموده که در شعبه ۲۵۵ دادگاه خانواده تهران ثبت و مورد رسیدگی قرار می‌گیرد در جلسه دادرسی مورخ ۹۲ / ۱۲ / ۱۷ که با حضور زوجین تشکیل گردیده زوج در قسمتی از اظهارات خود گفته است تقاضای طلاق همسرم را دارم مهریه زوجه را پرداخت کردم و در مورد اجرت‌المثل وی در شعبه ۲۴۵ دادگاه خانواده تهران حکم بمبلغ ۱۵ میلیون تومان بنفع وی صادر گردیده و قسطی شده است جهیزیه‌ای نزد من ندارد و نفقه معوقه مدیون نمی‌باشم زوجه اظهار داشت زوج سوء رفتار و اعتیاد به مواد مخدر دارد مهریه خود را گرفته‌ام در مورد اجرت‌المثل بمبلغ پانزده میلیون تومان در شعبه ۲۴۹ حکم صادر شده و حکم صادره در شعبه ۴۵ دادگاه تجدیدنظر تأیید شده است در مورد جهازیه ادعائی ندارم در آینده مطالبه خواهم کرد نفقه معوقه را پرداخت کرده است جزئی بوده است لیست اموال را ظرف یکهفته تقدیم خواهم کرد حمل ندارم. زوج مجددا اظهار داشت اموالی ندارم. سپس دادگاه قرار ارجاع امر بداوری صادر نموده و زوج داور خود را معرفی نموده و داور ایشان هم نظریه کتبی خود دال بر عدم سازش طرفین را تقدیم نموده است و چون زوجه در مهلت مقرر داور خود را معرفی نکرده از طرف دادگاه از طریق واحد داوری برای ایشان داور منصوب شد و داور منصوب زوجه هم نظریه کتبی خود را ارائه نموده که حاکی از عدم حصول سازش بین طرفین می‌باشد. زوجه طی لایحه مورخ ۹۳ / ۱ / ۲۷ اعلام نموده که با طلاق موافق نیستم چون دارای یک دختر می‌باشم و اگر خواهان اصرار به طلاق دارد بنده طبق سند ازدواج تا نصف دارائی همسرم درخواست دارم ایشان تمام اموال خود را به دیگران و بستگانش انتقال دادند که بنده از آن اطلاع پیدا کردم و تقاضا نموده که به دفترخانه شماره … دستور داده شود که پلاک ثبتی اموال شوهرش را که از آن اطلاع دارند بوی بدهند تا در خصوص آنها از اداره ثبت استعلام بعمل آید که در خصوص درخواست مطروحه از طرف دادگاه به دفترخانه مذکور دستور لازم داده شد. بموجب دادنامه شماره ۱۸۱۴ مورخ ۹۲ / ۱۱ / ۸ شعبه ۴۵ دادگاه تجدیدنظر استان تهران که در مقام تجدیدنظرخواهی زوجه نسبت به دادنامه شماره ۸۵۲ - ۹۲ / ۵ / ۲۹ شعبه ۲۴۹ دادگاه خانواده تهران اصدار یافته دادگاه با نقض دادنامه تجدیدنظر خواسته حکم به محکومیت زوج به پرداخت مبلغ یکصد و پنجاه میلیون ریال بابت اجرت‌المثل سنوات زندگی مشترک در حق زوجه صادر نموده است. کارشناس منتخب دادگاه بشرح نظریه کتبی تقدیمی در برگ ۳۶ پرونده میزان نفقه ایام عده زوجه را مبلغ یک‌میلیون و چهارصد هزار تومان تعیین و اعلام نموده است. نظریه کارشناس بطرفین ابلاغ شد اعتراضی نسبت به آن در پرونده مشهود نیست. زوجه طی لایحه مورخ ۹۳ / ۴ / ۱ اعلام نموده که علیه همسرش بعلت انتقال تمام دارائی خود باتهام فرار از دین اعلام شکایت نموده که در شعبه ۲۱۲ در حال رسیدگی می‌باشد و تقاضای تأخیر در رسیدگی به دعوی طلاق را تا روشن شدن سرانجام شکایت کیفری مطروحه نموده است سرانجام دادگاه با اعلام ختم رسیدگی بموجب دادنامه شماره ۶۵۲ - ۹۳ / ۴ / ۲۲ پس از ذکر مقدمه‌ای از چگونگی اقامه دعوی با اعلام اینکه مساعی دادگاه و داوران جهت حصول سازش و اصلاح ذات البین و انصراف زوج از طلاق موثر واقع نشده و زوج اصرار بر طلاق دارد لذا مستندا بماده ۱۱۳۳ قانون مدنی و مواد ۲۶ و ۲۷ و ۲۸ و ۲۹ و ۳۴ و ۳۷ و ۳۸ و ۳۹ قانون حمایت خانواده گواهی عدم امکان سازش جهت اجرای صیغه طلاق از نوع رجعی صادر و مدت اعتبار گواهی صادره را سه ماه از تاریخ ابلاغ رأی قطعی یا قطعی شدن رأی اعلام ضمن توضیح باینکه مهریه قانونی زوجه پرداخت‌شده و زوجه نزد زوج جهیزیه‌ای ندارد زوج را مکلف نموده که مبلغ یک‌میلیون و چهارصد هزار تومان بابت نفقه ایام عده و نیز اجرت‌المثل زوجه را طبق دادنامه شماره ۸۵۲ مورخ ۹۲ / ۵ / ۲۹ شعبه ۲۴۹ دادگاه خانواده تهران در حق زوجه پرداخت نماید. فرزند مشترک از مدار سن حضانت و ملاقات خارج‌شده و نفقه وی وفق مقررات بعهده زوج خواهد بود. در مورد مطالبه نصف دارائی، زوجه طی لایحه‌ای اعلام کرده که در حال حاضر اموال موجود نیست. پس از ابلاغ رأی صادره زوجه نسبت به آن تجدیدنظرخواهی نموده و در لایحه تجدیدنظر ادعا کرده که زوج دارای شش واحد آپارتمان و یکباب مغازه می‌باشد و نصف دارائی ایشان را می‌خواهد. پرونده پس از انجام تشریفات قانونی جهت رسیدگی به شعبه ۴۵ دادگاه تجدیدنظر استان تهران ارجاع گردیده و بدستور دادگاه با تعیین وقت از طرفین دعوت برسیدگی بعمل آمد در جلسه دادرسی مورخ ۹۳ / ۶ / ۲۲ که با حضور زوجین تشکیل گردیده دادگاه بدوا طرفین را به صلح و سازش دعوت نمود که مورد پذیرش زوج قرار نگرفته است و زوج در ادامه اظهار داشت ملکی ارث پدری داشتیم به مشارکت گذاشتیم که طرف کلاهبردار درآمد ۱۵۰ میلیون تومان به بانک بدهکار شدیم در ملک موروثی هشت واحد ساخته شد که ۴ واحد بما که دو خواهر و دو برادر و یک مادر هستیم رسید سازنده فرار کرد بدهی بانک به گردن ما افتاد فعلا همسر و دخترم در همان منزلی که بازسازی‌شده ساکن هستند منهم طبقه پائین منزل مادرم زندگی می‌کنم کل اثاثیه را خودم خریدم من هیچ ملکی ندارم یک ماشین پراید یک موتور و یک موبایل دارم هر چه سهم ملک داشتم فروختم و به همسرم بابت مهریه و اجرت‌المثل و نفقه دادم حتی ملکی که همسرم ساکن است فروختم و دوباره اجاره کردم از زمان ازدواج تریاک می‌کشیدم و الان هر ده روز یکبار بخاطر پادردم تریاک می‌کشم. زرگر و طلاساز بودم در ملک پدری مغازه داشتم و بمدت ۶ - ۷ سال در این مغازه طلاساز بودم و بقیه را کارگر مردم بودم. زوجه اظهار داشت از املاک زوج که بنام خودش باشد خبر ندارم همسرم در تاریخ ۹۲ / ۶ درخواست طلاق نمود و وقتی متوجه شد باید نصف دارائی به نام من بکند طلاق را اجرا نکرد و شروع به انتقال صوری اموال خود کرد و به بستگانش منتقل نمود که اینجانب شکایت فروش مال جهت فرار از پرداخت دین کردم که در حال رسیدگی است. غیر از منزلی که ساکن هستیم و ۱۱۰ متری است و جزء املاک موروثی است سه واحد آپارتمان در جای دیگر دارد که ارتباطی به ارث پدری ندارد و صوری به دیگران منتقل کرده است. وی با پولش کار می‌کند و نزول می‌دهد من شکایت انتقال مال به قصد فرار از دین کرده‌ام که تقاضای عدم اقدام تا اعلام نتیجه آنرا دارم. در پایان جلسه دادگاه مقرر داشته که به زوجه اخطارشود گواهی از شعبه مربوطه دادسرا در خصوص شکایت خود علیه زوج باتهام انتقال مال به قصد فرار از دین اخذ و ارائه نماید و بواحد مددکاری دستور داده که با هماهنگی با طرفین راجع به اموال و املاک زوج و میزان دارائی‌های وی و حمل و میزان این دارائی‌ها و هم‌چنین در خصوص وضعیت اعتیاد زوج و سوء رفتار نامبرده در زندگی زناشویی و نیز نحوه برخورد و رفتار زوجه در زندگی مشترک در محل تحقیق و نتیجه را گزارش نماید. دفتر شعبه دوازدهم بازپرسی دادسرای ناحیه ۱۴ تهران بشرح برگ ۱۰۴ پرونده گواهی نموده که زوجه در تاریخ ۹۳ / ۳ / ۱۳ شکایتی مبنی بر فرار از دین و تبانی در آن علیه آقای م. ملایی مطرح که به این شعبه ارجاع و در حال رسیدگی می‌باشد. مددکار اجتماعی هم بشرح برگ ۱۰۶ پرونده گزارش تحقیقات انجام‌شده را تقدیم نموده است. سرانجام دادگاه با اعلام ختم رسیدگی بموجب دادنامه شماره ۱۰۴۹ - ۹۳ مورخ ۹۳ / ۷ / ۲۶ با استدلال اینکه حسب تحقیقات انجام‌شده مالی در مالکیت زوج که قابل تنصیف باشد نبوده است لذا دادنامه تجدیدنظرخواسته را منطبق بر موازین قانونی و فاقد ایراد و اشکال قانونی تشخیص و با غیر موجه دانستن اعتراض تجدیدنظرخواه و رد آن دادنامه تجدیدنظر خواسته را عینا تأیید نموده است. دادنامه اخیرالذکر در تاریخ ۹۳ / ۷ / ۲۸ به زوجه ابلاغ شد و نامبرده در تاریخ ۹۳ / ۸ / ۱۰ با تقدیم دادخواست و لایحه فرجامی نسبت به آن فرجامخواهی نموده که پس از تبادل لوایح و وصول پرونده به دیوانعالی کشور جهت رسیدگی به این شعبه ارجاع گردیده است. لوایح طرفین بهنگام شور قرائت می‌گردد. هیئت شعبه در تاریخ بالا تشکیل گردید. پس از قرائت گزارش آقای حسن عباسیان عضو ممیز و ملاحظه اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. اعتراضات فرجامی خانم ش. ک. نسبت به دادنامه شماره ۱۰۴۵ - ۹۳ مورخ ۹۳ / ۷ / ۲۶ شعبه ۴۵ دادگاه تجدیدنظر استان تهران که در جهت تأیید رأی بدوی متضمن گواهی عدم امکان سازش جهت اجرای صیغه طلاق بخواسته زوج فرجامخوانده انشاء گردیده مآلا وارد بوده و دادنامه فرجام خواسته واجد ایراد قانونی بوده ودرخور نقض است زیرا زوج فرجامخوانده متقاضی طلاق زوجه‌اش بوده و در اجرای ماده ۲۹ قانون حمایت خانواده مصوب سال ۱۳۹۱ مکلف است که کلیه حقوق شرعی و قانونی زوجه‌اش را قبل از اجرای طلاق و ثبت آن در حق زوجه تأدیه نماید. دارائی موضوع شرط تنصیف مقرر در سند ازدواج نیز و حق النحله موضوع بند ب تبصره ۶ ماده واحده قانون اصلاح مقررات مربوط به طلاق از جمله حقوقی خواهد بود که زوجه بهنگام اجرای صیغه طلاق حسب مورد مستحق آن می‌باشد و اگرچه حسب مدارک و مستندات پیوست پرونده در حال حاضر اسناد اموال و املاک تعرفه شده از ناحیه زوجه بنام زوج فرجامخوانده نبوده و بنام اشخاص دیگری می‌باشد و انتقال یک واحد آپارتمان و سه دانگ یکباب مغازه که اسناد مالکیت آنها بنام زوج بوده به شخص دیگری در تاریخ ۹۲ / ۷ / ۲۲ (برگهای ۷۸ و ۷۹ پرونده) در شرایطی که قبل از انتقالات بین زوجین با طرح دعاوی مختلف از جمله دعوی طلاق از طرف زوج در مراجع قضایی اختلاف شدیدی وجود داشته و متعاقب این انتقالات هم زوج مجددا در تاریخ ۹۲ / ۱۱ / ۲۶ اقدام به تقدیم دادخواست طلاق در پرونده حاضر نموده این نقل و انتقالات از طرف زوج در چنین زمان و موقعیتی محل تأمل بوده و تقلب وی را نسبت به قانون جهت تضییع حقوق زوجه که ناشی از اجرای شرط تنصیف دارائی بوده متصور می‌سازد و از این رو ضرورت دارد که در بررسی اموال و دارائی زوج مشمول شرط تنصیف مقرر در سند ازدواج از طرف دادگاه محترم تأمل و دقت و بررسی و تحقیق بیشتری بعمل آید معهذا بفرض اینکه اجرای شرط تنصیف دارائی موضوع بند الف از شروط ضمن العقد مقید در سند ازدواج بلحاظ عدم وجود اموال و دارائی برای زوج ممکن و میسر نبوده باشد در این حالت موجبات اجرای بند ب تبصره ۶ ماده واحده قانون اصلاح مقررات مربوط به طلاق در دعوی حاضر فراهم بوده و در اجرای مقررات مذکور زوجه فرجامخواه مستحق نحله بوده و ضرورت قانونی داشته که دادگاه محترم با لحاظ عوامل موثر مقرر در بند ب تبصره ۶ ماده واحده مرقوم میزان نحله استحقاقی زوجه فرجامخواه را تعیین و مورد لحوق حکم قرار دهد که در دادنامه‌های بدوی و فرجامخواسته این امر مغفول مانده و در خصوص آن نفیا یا اثباتا هیچ اتخاذ تصمیمی بعمل نیامده است بنابراین دادنامه فرجامخواسته که بدون توجه بمراتب مرقوم در فوق انشاء گردیده بعلت نقص تحقیق و رسیدگی قابلیت ابرام را نداشته مستندا به بند ۵ ماده ۳۷۱ و بند الف ماده ۴۰۱ قانون آئین دادرسی مدنی ضمن نقض آن رسیدگی مجدد به همان دادگاه محترم صادر کننده رأی منقوض ارجاع می‌گردد تا پس از تکمیل تحقیق و رسیدگی در موارد مرقوم در فوق نسبت به صدور رأی مقتضی اقدام نماید. 
. 
رئیس شعبه هشتم دیوانعالی کشور: حسن عباسیان مستشار: مسعودکریم پورنطنزی
. 
. 
<#>
. رأی خلاصه جریان پرونده. آقای م. ح. ز. فرزند ر. دادخواستی بطرفیت آقای ع. الف. فرزند ح. و به خواسته صدور حکم بر مطالبه مبلغ سیزده میلیون تومان به انضمام خسارات وارده و هزینه دادرسی و کارشناسی و تأخیر تأدیه تقدیم کرده و با استناد به فتوکپی قرار تأمین دلیل و قرارداد عادی ۹۱ / ۱۱ / ۱۰ توضیح داده است که بموجب قرارداد عادی مورخ ۹۱ / ۱۱ / ۱۰ ملکی واقع در مصلی ۳ - چهارراه اول سمت چپ کوچه م. ب. ح. پلاک … به آقای ع. الف. جهت ساخت و ساز واگذار گردیده که قرار بوده پنج یا شش ماه تمام کند متأسفانه چندین ماه است که بدون دلیل عملیات ساخت و ساز را رها کرده و در این راستا تأمین دلیل با نظر کارشناس انجام‌شده لذا طبق نظر کارشناس درخواست محکومیت خوانده به پرداخت سیزده میلیون تومان به انضمام خسارتهای وارده و تأخیر تأدیه را دارم. شعبه ۴ دادگاه عمومی حقوقی مشهد با تعیین وقت رسیدگی و دعوت خوانده از طریق نشر آگهی در روزنامه در وقت مقرر با حضور خواهان تشکیل‌شده است خواهان اظهار داشته جهت انجام مفاد قرارداد پنجاه میلیون تومان به خوانده داده‌ام که طبق نظر کارشناس مجموعا ۳۵ / ۷۰۰ / ۰۰۰ تومان مجموعه اقدامات وی بوده است لذا وفق دادخواست به من بدهکار است و باید بپردازد مدارک را ارائه خواهم کرد. دادگاه مقرر نموده بخواهان اخطار شود ظرف ده روز نسبت به ارائه مدارک اقدام نماید که پس از تقدیم مدارک توسط خواهان شعبه ۴ دادگاه عمومی حقوقی مشهد بموجب رأی شماره ۴۰۰۵۹۵ مورخ ۹۲ / ۷ / ۹ با این استدلال که تنها دلیل خواهان نظر کارشناس در تأمین دلیل است که آنهم به اتکای اظهارات اوست و اینکه اجرای تعهدات منوط به اعطای وکالت خواهان به خوانده بوده و نیز تعهدات دیگر که در ماده ۵ قرارداد آمده هیچ دلیلی بر انجام آنها ارائه نشده است بعبارت دیگر دادخواست وقتی قابل استماع است که تخلف خوانده از مفاد قرارداد به اثبات برسد در حالی که دلیلی بر اثبات ارائه نشده و گزارش تأمین دلیل صرفا مقدار هزینه کردهای روی ملک توسط خوانده است نه اثبات تخلف آن، دعوی را قابل استماع ندانسته و قرار رد دعوی را صادر کرده است. با تجدیدنظرخواهی آقای م. ح. ز. نسبت به رأی فوق‌الذکر شعبه هشتم دادگاه تجدیدنظر استان خراسان رضوی بلحاظ اینکه اقدامات اجرایی نسبت به مفاد قرارداد صورت پذیرفته و اختلاف طرفین میزان کار انجام‌شده می‌باشد که با انجام کارشناسی مشخص و معلوم خواهد شد بموجب رأی شماره ۸۰۱۵۱۹ - ۱۳۹۲ / ۱۱ / ۷ با نقض قرار صادر شده پرونده را جهت رسیدگی ماهیتی به دادگاه نخستین اعاده نموده است. پس از اعاده پرونده شعبه ۴ دادگاه عمومی حقوقی مشهد قرار ارجاع امر به کارشناس را صادر کرده است که کارشناس منتخب بموجب صفحه ۵۳ پرونده نظریه خود را اعلام کرده است که پس از ابلاغ نظریه کارشناس بطرفین دعوی دادگاه بموجب رأی شماره ۴۰۰۱۴۶ - ۱۳۹۳ / ۵ / ۱۱ در خصوص دعوی خواهان بشرح فوق با توجه به مفاد دادخواست تقدیمی و مستندات آن و نظر به اینکه قرارداد استنادی بلحاظ عدم حضور و دفاع خوانده مصون از ایراد قرار گرفته است وقوع رابطه قراردادی مبنی بر اجرای عملیات ساختمانی در مورخ ۱۳۹۱ / ۱۱ / ۱۰ فیمابین متداعیین را احراز کرده است لذا با توجه به نظریه کارشناس که مصون از ایراد باقیمانده و میزان کار انجام‌شده توسط خوانده با احتساب مصالح پای کار و هزینه‌های بیمه مسئولیت مدنی و با احتساب ده درصد حق‌الزحمه مدیریت خوانده به میزان ۳۵۷ / ۰۰۰ / ۰۰۰ ریال برآورد و اعلام گردیده است و با توجه به اظهار خواهان مبنی بر پرداخت مبلغ ۵۰ / ۰۰۰ / ۰۰۰ تومان به خوانده جهت اجرای قرارداد مذکور و عدم دفاع وی و مفاد دادنامه شماره ۱۵۱۹ - ۹۲ / ۱۱ / ۷ شعبه ۸ دادگاه تجدیدنظر دعوی خواهان را وارد تشخیص داده و حکم بر محکومیت خوانده به پرداخت مبلغ ۱۳۰ / ۰۰۰ / ۰۰۰ ریال بابت اصل خواسته و مبلغ ۳ / ۴۰۰ / ۰۰۰ ریال هزینه کارشناس و نیز هزینه دادرسی و خسارت تأخیر تأدیه از تاریخ تقدیم دادخواست (۱۳۹۲ / ۱ / ۱۷) لغایت یوم الوصول بر مبنای خواسته که توسط مدیر دفتر محاسبه خواهد شد در حق خواهان را صادر و اعلام کرده است رأی غیابی و قابل واخواهی است. آقای ع. الف. نسبت به دادنامه فوق‌الذکر واخواهی نموده است که دادگاه با صدور قرار قبولی واخواهی و توقف اجرای حکم وقت رسیدگی تعیین کرده است در وقت مقرر دادگاه در غیاب واخواه و حضور وکیل واخوانده تشکیل‌شده است پس از اظهارات وکیل واخوانده که موضوع رأی شورا ده درصد قرارداد بوده و موکل اظهار داشته مبلغ مذکور را به واخواه داده است درخواست مطالبه پرونده مذکور را کرده است. که دادگاه پرونده کلاسه ۹۲۰۴۸۷ شعبه ۲۵۳ شورای حل اختلاف را مطالبه کرده است با وصول پرونده خلاصه آن منعکس‌شده از جمله قید شده طبق نظر کارشناس کارکرد آقای الف. بمیزان ۳۵۷ / ۰۰۰ / ۰۰۰ ریال بوده است و آقای ح. ز. اظهار داشته مبلغ پانصد میلیون ریال به آقای الف. پرداخته که باید مابقی آنرا عملیات ساختمانی انجام دهد. در نهایت شورا خوانده را به پرداخت مبلغ ۲ / ۲۷۶ / ۰۰۰ تومان بابت الباقی اجرت کار ۱۰ درصد از هزینه‌های انجام‌شده بانضمام خسارت دادرسی بشرح دادنامه ۹۲۰۰۹۸۲ - ۹۲ / ۱ / ۲۳ محکوم کرده است که دادنامه مذکور در شعبه ۲۲ دادگاه عمومی مشهد تأیید شده است. شعبه چهارم دادگاه عمومی حقوقی مشهد بموجب رأی شماره ۴۰۰۳۳۰ - ۱۳۹۴ / ۳ / ۲۵ در خصوص واخواهی آقای ع. الف. بطرفیت آقای م. ح. ز. با وکالت خانم ط. ر. نسبت به دادنامه شماره ۴۰۰۱۴۶ - ۹۳ / ۵ / ۱۱ شعبه مذکور نظر به اینکه با ملاحظه پرونده کلاسه ۹۲۰۴۸۷ شعبه ۲۵۳ شورای حل اختلاف سابقا به مطالبات قرارداد استنادی مورخ ۹۱ / ۱۱ / ۱۰ فیمابین متداعیین رسیدگی شده و نظر کارشناس پیوست بلحاظ عدم اعتراض آقای ح. ز. قطعیت یافته است و به ادعای پرداخت مبلغ ۵۰۰ / ۰۰۰ / ۰۰۰ ریال توسط آقای ح. ز. در مرحله بدوی و تجدیدنظر رسیدگی شده است و مورد پذیرش قرار نگرفته است و نسبت به آن حکم قطعی مبنی بر محکومیت آقای ح. ز. به پرداخت مبلغ ۲ / ۲۷۶ / ۰۰۰ تومان و خسارت وارده در حق آقای الف. صادر و قطعی شده است لذا بلحاظ اعتبار امر مختومه و جلوگیری از صدور آراء متهافت به استناد ماده ۸۹ ناظر به بند ۶ ماده ۸۴ قانون آئین دادرسی مدنی ضمن فسخ دادنامه قرار رد دعوی خواهان را صادر و اعلام کرده است. آقای م. ح. ز. نسبت به قرار فوق‌الذکر تجدیدنظرخواهی بعمل آورده است که شعبه ۸ دادگاه تجدیدنظر استان خراسان رضوی بموجب رأی شماره ۸۰۰۹۶۲ - ۱۳۹۴ / ۷ / ۱۴ و با این استدلال که موضوع دعوی مطروحه در پرونده شورای حل اختلاف با موضوع این پرونده متفاوت بوده و مشمول بند ۶ ماده ۸۴ قانون آئین دادرسی مدنی نمی‌گردد قرار معترض عنه را نقض و پرونده را جهت رسیدگی ماهوی به دادگاه بدوی اعاده نموده است. پس از اعاده پرونده شعبه ۴ دادگاه عمومی حقوقی مشهد بموجب رأی شماره ۴۰۱۴۰۱ - ۱۳۹۴ / ۱۰ / ۲۲ در خصوص دعوی آقای م. ح. ز. بطرفیت آقای ع. الف. فرزند حسین و بخواسته صدور حکم مبنی بر مطالبه وجه به مبلغ ۱۳۰ / ۰۰۰ / ۰۰۰ ریال و خسارت وارده دادرسی و تأخیر تأدیه که در شرح خواسته اظهار داشته حسب قرارداد عادی مورخ ۱۳۹۱ / ۱۱ / ۱۰ ملکی واقع در مصلی ۳ چهارراه اول، سمت چپ، کوچه م. باقر حسینی پلاک … به خوانده جهت ساخت و ساز واگذار کرده است که بدون دلیل عملیات ساخت و ساز را رها کرده است دادگاه با توجه به دادخواست تقدیمی و مستندات آن نظر به اینکه حسب قرارداد استنادی که به لحاظ عدم دفاع خوانده مصون از ایراد قرار گرفته است وقوع رابطه قراردادی مبنی بر اجرای عملیات ساختمان در مورخ ۱۳۹۱ / ۱۱ / ۱۰ فیمابین متداعیین احراز می‌گردد و نظر به اینکه نظریه کارشناس منتخب دادگاه مصون از ایراد طرفین قرار گرفته است و میزان کار انجام‌شده توسط خوانده با احتساب مصالح پای کار و هزینه‌های بیمه مسئولیت مدنی و با احتساب ۱۰ درصد حق‌الزحمه مدیریت خوانده بمیزان ۳۵۷ / ۰۰۰ / ۰۰۰ ریال برآورد و اعلام‌شده است و با توجه به اظهار خواهان مبنی بر پرداخت مبلغ پنجاه میلیون تومان به خوانده جهت اجرای قرارداد مذکور و عدم دفاع وی با توجه به دادنامه شماره ۸۰۰۹۶۲ - ۱۳۹۴ / ۷ / ۱۴ شعبه ۸ دادگاه تجدیدنظر که موضوع را مشمول اعتبار امر مختومه ندانسته است دعوی خواهان را وارد تشخیص داده و حکم بر محکومیت خوانده به پرداخت مبلغ ۱۳۰ / ۰۰۰ / ۰۰۰ ریال بابت اصل خواسته و مبلغ ۳ / ۴۰۰ / ۰۰۰ ریال بابت هزینه کارشناسی و نیز هزینه دادرسی و خسارت تأخیر تأدیه از تاریخ تقدیم دادخواست (۱۳۹۲ / ۰۱ / ۱۷) لغایت یوم الوصول بر مبنای خواسته که توسط مدیر اجرا محاسبه خواهد شد در حق خواهان صادر و اعلام کرده است. با درخواست وکیل خواهان شعبه ۴ دادگاه عمومی حقوقی مشهد بموجب رأی اصلاحی شماره ۴۰۱۳۴۸ - ۱۳۹۴ / ۱۰ / ۲۲ با اضافه نمودن جمله با وکالت خانم ط. رحمانیان بعد از نام پدر خواهان و اضافه نمودن حق‌الوکاله بر اساس تعرفه در ابتدای سطر ۱۷ رأی صادره شده را تصحیح کرده است. آقای ع. الف. با وکالت آقای س. الف. م. پ. نسبت به دادنامه فوق‌الذکر فرجامخواهی نموده که پس از پاسخ فرجام خوانده پرونده به دیوانعالی کشور ارسال و به این شعبه ارجاع شده است لایحه اعتراضیه بهنگام شور قرائت می‌شود. هیأت شعبه در تاریخ بالا تشکیل گردید. پس از قرائت گزارش آقای مهدی اسلامی عضو ممیز و ملاحظه اوراق پرونده در خصوص دادنامه شماره ۴۰۱۴۰۱ - ۹۴ / ۱۰ / ۲۲ شعبه چهارم دادگاه عمومی حقوقی مشهد مشاوره نموده چنین اتخاذ تصمیم عضو ممیز و انجام مشاوره بشرح ذیل رأی صادر می‌نماید: 
. 
. رأی شعبه دیوان عالی کشور. نظر به اینکه از رأی فرجامخواسته در مهلت تجدیدنظرخواهی فرجامخواهی شده است (تاریخ ابلاغ دادنامه بدوی ۱۳۹۴ / ۱۰ / ۲۴ تاریخ ثبت دادخواست فرجامی ۱۳۹۴ / ۱۱ / ۱۴) و طرفین دعوی تجدیدنظرخواهی را با توافق کتبی ساقط نکرده‌اند با توجه به مواد ۳۳۳ و ۳۳۴ قانون آئین دادرسی دادگاه‌های عمومی و انقلاب در امور مدنی مرجع صالح به رسیدگی به اعتراض نسبت به دادنامه فوق‌الذکر در کیفیت فعلی و بلحاظ اینکه پس از انقضای مهلت تجدیدنظرخواهی فرجامخواهی نشده است دادگاه‌های محترم تجدیدنظر استان خراسان رضوی است لذا با تلقی فرجامخواهی به تجدیدنظرخواهی مقرر است دفتر پرونده به شعبه چهارم دادگاه عمومی حقوقی مشهد ارسال تا از طریق دادگاه یاد شده پرونده جهت رسیدگی به تجدیدنظرخواهی به دادگاه‌های یاد شده ارسال شود. 
. 
شعبه ۵ دیوانعالی کشوررئیس: مهدی اسلامی مستشار: م. حسن جلیلی تقویان
. 
. 
<#>
. رأی خلاصه جریان پرونده. خانم ر. ص. ز. ف. در تاریخ ۱۳۹۳ / ۳ / ۱۰ با تقدیم دادخواست بطرفیت آقای س. پ. الف. ن. بخواسته طلاق بلحاظ عدم تفاهم اخلاقی و عسر و حرج توضیح داد بموجب سند نکاحیه (به شماره …) مورخ ۱۳۹۱ / ۱ / ۱ دفتر رسمی ثبت ازدواج …بندر لنگه (با تعداد ۱۱۴ سکه تمام بهار آزادی مستقر بر ذمه زوج) به عقد رسمی و شرعی خوانده در آمده حاصل زندگی مشترک شان یک دختر متولد ۱۳۹۱ / ۹ / ۲۷ می‌باشد و چون خوانده اهل سقز کردستان است از بدو ازدواج با رفتن به آن شهر در آنجا ساکن شدند پس از گذشت چند ماه از تشکیل زندگی آنان با بد اخلاقی و توهین و فحاشی‌های شوهرش روبرو شد زوج بلحاظ داشتن روحیه تند مزاج بعضی مواقع او را کتک می‌زد و ظروف منزل را می‌شکست و در اوج عصبانیت خود زنی می‌کرد او شیعه مذهب و زوج اهل تسنن است زوج بارها به مقدسات او توهین می‌کرد در تاریخ ۱۳۹۲ / ۷ / ۲۰ در پی آزار و اذیت‌های خوانده او به منزل پدرش آمد و خوانده بموجب سند رسمی شماره …- ۱۳۹۲ / ۷ / ۲۰ دفتر اسناد رسمی … بندرلنگه متعهد به رعایت حسن خلق و معاشرت با او و خود داری از آزار و اذیت او شد. اما پس از برگشتن به سقز بعد از چند روز مجدد به کارهایش ادامه داد و موجبات عسر و حرج او و عدم امکان ادامه زندگی مشترک را برای او فراهم کرد بناچار مجددا به منزل پدر خود در بندر لنگه آمد بنابمراتب معروض و ضمیمه نمودن تصویر مصدق تعهدنامه رسمی یاد شده درخواست رسیدگی و صدور حکم بخواسته مزبور را کرد پرونده بدوا تحت کلاسه ۲۴ / ۹۳ درشعبه چهارم شورای حل اختلاف خانواده بندرلنگه ثبت گردید درجلسه مقرر رسیدگی بتاریخ ۱۳۹۳ / ۴ / ۱۸ خوانده با وجود تماس تلفنی قبلی حاضر نگردید خواهان دعوی و خواسته را تکرار کرد در جلسه رسیدگی بعدی بتاریخ ۱۳۹۳ / ۵ / ۱۵ طرفین حاضر شدند خواهان گفت بعلت رفتار نامناسب و کتک‌کاری حاضر به ادامه زندگی با خوانده نمی‌باشد خوانده ضمن اظهار علاقمندی نسبت به همسرش با طلاق مخالفت کرد بعلت عدم توفیق شورای حل اختلاف در اصلاح ذات البین پرونده به دادگستری بندر لنگه ارسال و به شعبه اول حقوقی بندر لنگه ارجاع وتحت کلاسه ۹۳۰۵۳۷ بشرح آتی مورد رسیدگی قرار گرفت. در اولین جلسه مقرر رسیدگی بتاریخ ۱۳۹۳ / ۷ / ۲۷ خوانده ضمن ارسال لایحه‌ای در یک برگ به ضمیمه تصویر غیر مصدق از دادنامه شماره ۲۹۶ - ۹۳ مورخ ۱۳۹۳ / ۳ / ۱۰ در پرونده کلاسه ۹۲۰۹۲۰ شعبه اول دادگاه عمومی حقوقی سقز (دایر بر محکومیت غیر قطعی زوجه به تمکین) با اعتذار از عدم حضور بعلت بعد مسافت و با اعلام ترک بدون عذر موجه زندگی مشترک توسط زوجه و عدم مراجعت به زندگی مشترک علیرغم محکومیت‌اش برابر دادنامه مزبور و با طرح دعوی مطالبه مهریه توسط زوجه جهت تحت فشار قرار دادن او و ممانعت از ملاقات او با فرزند مشترک و رد ادعای عسر وحرج زوجه تقاضای رد دعوی خواهان و ارشاد ایشان را در ادامه زندگی مشترک نمود ولی خواهان با حضور در جلسه دادرسی و با تکرار دعوی و خواسته افزود برای اثبات ادعایش شاهد دارد که حاضر است به دادگاه معرفی کند در همانروز از آقایان سید ح. ر. فرزند سید ع. الف. ۳۴ ساله راننده تاکسی و م. ع. فرزند ف. ۳۲ ساله کارمند فلات قاره بعنوان گواهان مورد تعرفه خواهان استماع شهادت گردید اجمالا اظهارات آنان در تایید ادعای خواهان است (اوراق ۲۸ و ۲۹) پس از ارجاع امر به داوری و معرفی داور توسط خواهان و نیز انتصاب داور توسط دادگاه برای خوانده که در مهلت داور معرفی نکرد داوران قادر به اصلاح ذات البین نشدند داور زوجه افزود مشارالیها مهریه‌اش را مطالبه کرده ما بقی حقوق خود را گذشت کرده است زوجه برابر گواهی پزشکی قانونی در تاریخ معاینه باردار نبوده است خواهان درلایحه تقدیمی اعلام کرد قبلا با تقدیم دادخواست مهریه‌اش را مطالبه کرد در خصوص سایر مطالبات از قبیل استرداد جهیزیه و نفقه فرزند بعدا دادخواست خویش را به دادگاه ارائه خواهد کرد. دادگاه پس از اعلام ختم رسیدگی با شرح مختصر از دعوی و خواسته و جریان دادرسی و عدم توفیق دادگاه و داوران در ایجاد صلح و سازش بین طرفین و اصرار زوجه به طلاق و معرفی شهود و ارائه تعهد نامه رسمی زوج در دفتر رسمی … بندر لنگه جهت اثبات ادعای خود که مفاد سند یاد شده حکایت از عدم حسن رفتار زوج با زوجه می‌باشد و زوجین حدود ۱ / ۵ سال جدای از یکدیگر زندگی می‌کنند و زوج در لایحه ابرازی دفاع موثری ننموده است طی دادنامه شماره ۱۴۰۷ - ۹۳ مورخ ۱۳۹۳ / ۱۱ / ۱۳ با احراز عسر و حرج زوجه در ادامه زندگی مشترک به استناد تبصره ماده ۱۱۳۰ قانون مدنی و مواد ۲۴ و ۲۷ و ۲۸ و ۲۹ و ۲۳ قانون حمایت خانواده حکم به طلاق صادر و به زوجه اجازه داده تا پس از نهائی شدن حکم دادگاه به یکی از دفاتر رسمی طلاق مراجعه و با رعایت موازین شرعی و قانونی نسبت به مطلقه نمودن خود اقدام کند در صورت عدم حضور زوج به سر دفتر در اجرای صیغه طلاق دادگاه اعطاء نمایندگی نمود زوجه مهریه‌اش را مطالبه کرد. در خصوص سایر حقوق مالی بیان داشته بعدا اقدام می‌نماید حضانت فرزند بنام س. با توجه به سن و مصلحت طفل به عهده مادر و نفقه‌اش ماهیانه مبلغ ۱۵۰ / ۰۰۰ تومان به عهده پدر طفل است زوجه برابر گواهی پزشکی قانونی فاقد حمل است طلاق صادره بائن و زوجه باید سه طهر عده نگهدارد رای صادره حضوری و ظرف مهلت مقرر قانونی قابل تجدیدنظر خواهی اعلام گردید زوج در لایحه پیوست دادخواست تجدیدنظر خواهی اش ضمن عدم اطلاع از جلسه استماع شهادت شهود و با ایراد به اظهارات شهود و اعلام محکومیت‌اش طی دادنامه شماره ۹۶۵ - ۹۳ همان شعبه به پرداخت مهریه و عدم تماس داور با او وایراد به نفقه فرزند مشترک که جزء خواسته نبوده و با رد ادعای عسر و حرج همسرش و اعلام عدم اهانت به مذهب خواهان و همچنین منکرشدن توهین و نیز ضرب و جرح مشارالیها با اشاره به محکومیت زوجه به تمکین به رای مزبور اعتراض کرد و پس از ارائه لایحه دفاعیه زوجه تجدیدنظرخوانده بموجب دادنامه شماره ۱۰۲۷ - ۹۴ مورخ ۱۳۹۴ / ۹ / ۱۵ شعبه چهارم دادگاه تجدیدنظر استان هرمزگان در پرونده کلاسه ۹۴۰۳۳۶ با رد تجدیدنظر خواهی زوج دادنامه تجدیدنظر خواسته تایید و اعلام گردید رای صادره ظرف مهلت مقرر قانونی قابل فرجام‌خواهی می‌باشد با ابلاغ رای اخیرالذکر در تاریخ ۱۳۹۴ / ۱۰ / ۱۴ به زوج تجدیدنظر خواه و ثبت فرجام‌خواهی ایشان در تاریخ ۱۳۹۴ / ۱۰ / ۳۰ و همچنین به ثبت رسیدن لایحه دفاعیه زوجه فرجام خوانده پرونده به دیوان عالی کشور ارسال و به کلاسه بالاثبت و به شعبه هشتم ارجاع شده است لوایح طرفین هنگام شور توسط اعضای هیئت قرائت می‌گردد. هیأت شعبه در تاریخ بالا تشکیل گردید پس از قرائت گزارش آقای سیروس کیقبادی عضو ممیز و اوراق پرونده مشاوره نموده، به اکثریت، چنین رای می‌دهد: 
. 
. رأی شعبه دیوان عالی کشور. فرجام‌خواهی آقای س. پ. الف. ن. نسبت به شماره ۱۰۲۷ - ۹۴ مورخ ۱۳۹۴ / ۹ / ۱۵ شعبه چهارم دادگاه تجدیدنظر استان هرمزگان که در جهت تایید دادنامه بدوی متضمن حکم به الزام فرجام‌خواه به مطلقه نمودن زوجه فرجام خوانده انشاء گردیده با توجه به جامع اوراق پرونده وارد و موجه نیست زیرا زوجه فرجام خوانده بشرح دادخواست تقدیمی و توضیحات بعدی در جلسه دادرسی با اشاره به سوء اخلاق و سوء رفتار و اذیت و آزار مستمر زوج و توهین و فحاشی‌های او در ایام زندگی مشترک که مالا موجب افتراق جسمانی فیمابین گردیده و غیر مقدور بودن ادامه زندگی مشترک برای ایشان مدعی عسر و حرج خود در تداوم زوجیت گردیده و صدور حکم طلاق را خواستار شده و محتویات پرونده دلالت بر این دارد که زوج فرجام‌خواه سابقا طی تعهد نامه رسمی پیوست دادخواست متعهد گردیده که مسکن مناسب و شایسته علیحده برای خود و همسر و فرزند مشترک تهیه نموده و به زوجه اجازه مسافرت به بندر لنگه هر شش ماه یکبار جهت دیدار با خانواده‌اش تفویض نموده و هم‌چنین با زوجه با حسن اخلاق اسلامی رفتار نموده و از اذیت و آزار او خود داری نماید که این تعهد نامبرده افاده بر سابقه سوء اخلاق و سوء رفتار او نسبت به زوجه در ایام زندگی مشترک دارد و از طرفی هم گواهان تعرفه شده از ناحیه زوجه در محضر دادگاه هر یک در اظهارات خود به نحوی سوء اخلاق و سوء رفتار زوج نسبت به زوجه را در ایام زندگی مشترک مورد تایید و تصدیق قرار داده‌اند بنابراین سوء اخلاق و سوء رفتار مستمر زوج نسبت به زوجه در ایام زندگی مشترک ثابت و مدلل بوده و چون زوجه بلحاظ غیر قابل‌تحمل بودن این اخلاق و رفتار زوج زندگی مشترک را ترک نموده و بمدت طولانی بین طرفین مفارقت جسمانی حاصل‌شده و زوجه بلحاظ غیر مقدور بودن ادامه زندگی خود با زوج بر طلاق و متارکه فیمابین اصرار دارد و با وجود تلاش داوران& nbsp; هم انصراف او از طلاق و بازگشت به زندگی مشترک و صلح و سازش بین طرفین ممکن و میسور نشده است لذا ادامه این وضعیت با توجه به اوضاع و احوال حاکم بر روابط طرفین و سن پائین آنان عرفا و نوعا برای زوجه فرجام خوانده مشقت‌بار و غیر قابل‌تحمل بوده و تداوم زوجیت در چنین شرایط و اوضاع و احوال وقوع خطر و ضرر محتمل را در پی خواهد داشت که بلحاظ تحقق عسروحرج زوجه درتداوم زوجیت وقوع طلاق و متارکه فیمابین طرفین اجتناب‌ناپذیر خواهد بود بنابراین استنباط و تشخیص دادگاه در احراز عسر و حرج زوجه فرجام خوانده در ادامه زندگی مشترک صائب و موجه بوده و از این رو دادنامه فرجام خواسته که متکی بر ارزیابی ادله اثباتی و قرائن و امارات موجود در پرونده و مبتنی بر استنباط قضائی و تشخیص دادگاه بوده باتوجه به جامع اوراق پرونده و اقدامات و رسیدگی‌های معموله موجها و منطبق بر موازین قانونی اصدار یافته و ایراد و اشکال موثر در تخدیش بر دادنامه مرقوم مترتب نبوده و اعتراضات فرجام‌خواه در حد و کیفیتی نیست که بمبانی استنباط و تشخیص دادگاه و مالا اساس دادنامه فرجام خواسته خلل و خدشه‌ای وارد و موجات نقض آن را فراهم سازد و صرف عدم تعیین زمان و مدت و مکان ملاقات او با فرزند مشترک تحت حضانت مادر (زوجه فرجام خوانده) در دادنامه فرجام خواسته این امر از موجبات نقض دادنامه مزبور محسوب نبوده و در صورت امتناع زوجه از ملاقات ایشان با فرزند مشترک نامبرده می‌تواند از دادگاه اتخاذ تصمیم شایسته در خصوص مورد را درخواست نماید بنابمراتب ضمن رد فرجام‌خواهی فرجام‌خواه مستندا بماده ۳۷۰ قانون آئین دادرسی مدنی دادنامه فرجام خواسته ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: سیروس کیقبادی
. 
. 
<#>
. رأی خلاصه جریان پرونده. پیرو گزارش مورخ ۱۳۹۵ / ۲ / ۲۱ این شعبه در تاریخ ۱۳۹۴ / ۶ / ۲۴ خانم ح. س. ز. باستناد تصاویر مصدق نکاحنامه، شناسنامه، کارت شناسایی هوشمند ملی، استشهادیه محلی دادخواستی بخواسته مطالبه اجرت‌المثل ایام زناشوئی از تاریخ ۶۵ / ۶ / ۹ لغایت زمان صدور حکم طبق نظر کارشناس بطرفیت آقای م. م. تقدیم و چنین توضیح می‌دهد: حسب سند نکاحیه پیوستی در تاریخ ۱۳۶۵ / ۶ / ۹ به عقد دائم خوانده درآمدم که ماحصل زندگی مشترک دو فرزند اناث می‌باشد لذا نظر به اینکه درمدت زناشوئی وظایفی را که شرعا و قانونا از عهده اینجانبه بوده بنا به دستور خوانده انجام داده‌ام و به قصد عدم تبرع بوده است لذا بدینوسیله و با تقدیم این دادخواست تقاضای رسیدگی و محکومیت خوانده به پرداخت اجرت‌المثل با جلب نظر کارشناس مورد استدعاست پرونده جهت رسیدگی به شعبه ۱۹ دادگاه عمومی حقوقی خانواده شیراز ارجاع می‌گردد - شعبه مذکور با تعیین وقت رسیدگی و دعوت اصحاب دعوی و همچنین قرار استماع شهادت شهود درتاریخ ۱۳۹۴ / ۷ / ۲۲ با حضور زوجین تشکیل جلسه می‌دهد، آقای ع. الف. ح. با تقدیم وکالتنامه‌ای خود را بعنوان وکیل خواهان معرفی می‌کند - همچنین م. ر. و به آقای س. ص. تقدیم وکالتنامه‌ای خود را بعنوان وکیل خوانده معرفی می‌کند - وکیل خواهان اظهار داشت دفاعیات فعلا بشرح دادخواست تقدیمی می‌باشد و موکله مسجلین استشهادیه تقدیمی خود را جهت اداء شهادت حاضرنموده و تقاضای استماع اظهارات مسجلین را خواستارم - دادگاه از شهود خواهان بشرح اوراق جداگانه صفحات ۱۴ الی ۱۷ پرونده) تحقیق می‌کند وکیل خوانده پس از استماع اظهارات شهود اظهار داشت دفاعیات بموجب لایحه‌ای تقدیم که تقاضای ثبت و ضم آنرا درپرونده دارم - ضمن اینکه شهود معارض موکل معرفی‌شده است وکیل خواهان مجددا توضیح می‌دهد، بمنظور جواب لوایح تقدیمی وکیل محترم خوانده بایستی به عرض برسانم به پیوست فتوکپی تعدادی آراء از شعبات بدوی و تجدید نظر استان تهران تاکنون درخصوص اجرت‌المثل ایام زناشوئی صادرگردیده است بحضورتان تقدیم می‌گردد لذا مستفاد از آراء صادره بایستی به عرض برسانم اولا بموجب قسمت اخیر ماده ۳۳۶ از قانون صراحتا قانونگذار تصریح نمود مگر اینکه معلوم شود که قصد تبرع داشته است که خود بیانگر این می‌باشد که اصل عدم تبرع در انجام امور منزل توسط موکله می‌باشد و خلاف آن بایستی توسط زوج ثابت شود به عبارتی اصل بر تبرعی نبودن انجام ا مور منزل توسط زوجه می‌باشند بسادگی می‌توان به عدم قصد موکله را احراز نمود - مثالا وکیل محترم مدعی است که بابت فروش زمین مقادیر پول نزد موکله می‌باشد - بنابر این خود وکیل محترم مدعی آنست وجه مذکور می‌باشد و نه بابت اینکه بعنوان اجرت‌المثل به موکله پرداخت‌شده است صرفنظر از صحت وسقم ادعای وکیل محترم نیاز به رسیدگی توسط محاکم حقوقی می‌باشد و از عهده این دادگاه محترم خارج است و موکله مدعی است هیچگونه وجهی توسط خوانده بعنوان امانت نزد ایشان نمی‌باشد و مبلغی به ایشان پرداخت‌نشده است لذا با توجه بمراتب معروضه تقاضای رسیدگی و ارجاع امر به کارشناس رسمی دادگستری و سپس صدور حکم بر اساس خواسته مورد استدعاست، مجددا وکیل خوانده توضیح می‌دهد همانطور که در تبصره ماده ۳۳۶ قانون مدنی مقرر شده عدم قصد تبرع زوجه باید در دادگاه ثابت شود یعنی اصل بر تبرع است وکسی که مدعی است صراحتا طبق قانون آئین دادرسی مدنی باید ادعای خود را ثابت نماید و همانطورکه بیان داشتم. طبق لایحه پیوست عرف درخصوص مطالبه اجرت‌المثل کاملا واضح است و عرف دراین خصوص بین خانم‌های خانه‌دار وجود ندارد - درخصوص اظهارات شهود خواهان باید به عرض برسانم: چطور ممکن است دختر زوجین از سن ۷ الی ۸ سالگی خودش را یادش باشد درحالی‌که شهود موکل خواهر ایشان می‌باشند که ۳۰ سال است درجریان زندگی مشترک زوجین می‌باشند و همینطور برادر موکل که ایشان نیز از ابتدای ازدواجشان درجریان می‌باشند درخصوص دستور زوج به زوجه جهت انجام امورخانه داری باید به عرض برسانم حتی زمانی که پدر موکل مریض بودند و خواهروبرادرهای مابین هم قرار گذاشته بودند که هرکدام دوره‌ای ده روز از پدرشان نگهداری کنند موکل برای اینکه خدای نکرده به همسرش فشار نیاید از این کارامتناع می‌کند و پدرش را به منزل نمی‌آورد و حتی از کارهای منزل را همیشه خودش انجام می‌داده است و هیچ وقت از همسرش نخواسته که کارهای منزل را انجام دهد برسد به اینکه دستور دهد و همسرش همیشه می‌گفته است من عاشق همسرم هستم و اگر کاری انجام می‌دهم بخاطر عشق به همسرم می‌باشد نه مطالبه اجرت مجددا وکیل خواهان اظهار داشت فرزندان موکله که به عنوان شاهد اداء شهادت نموده‌اند کبیر بوده و مرتبا با والدین خود زندگی کرده‌اند و از نزدیک درمنزل مشترک حضور فیزیکی داشته‌اند و از طرفی با علم و اطلاع از اینکه خوانده پدر آنان می‌باشد مبادرت به اداء شهادت نموده‌اند و مصون از هرگونه ایراد و اعتراض یا جرح و تعدیل قرارگرفته‌اند و از طرفی هر چند موکله مدعی است که بنا به دستور خود خوانده که گفت حق نداری از پدرم مراقبت کنی بنده ایشان را درمنزل مشترک نگه نداشته‌ام و دراین مدت زناشوئی مطیع پدر و مادر شوهرم بوده‌ام و خواهم بود و دیگر اینکه هر زنی عاشق شوهرش می‌باشد اما وظیفه‌ای در انجام کارهای منزل ندارد و نمی‌توان آنرا با عشق مخلوط کرد. دادگاه پس از استماع اظهارات بعدی طرفین و ملاحظه لایحه‌های تقدیمی ختم رسیدگی را اعلام و طی دادنامه شماره ۹۴۳ - ۱۳۹۴ / ۷ / ۲۵ ضمن شرح دعوای خواهان و انعکاس اظهارات وکلای آنان چنین رأی مید هد: با احراز رابطه زوجیت اصحاب دعوی به حکایت رونوشت تصویر مصدق سند نکاحیه به شماره ترتیب … مورخ ۶۵ / ۶ / ۱۰ ثبت دفتر رسمی ازدواج شماره … شیراز نظر باینکه خواهان دردادخواست خود به اینکه در طول ایام زوجیت تمامی کارهای منزل را بدستور زوج به قصد عدم شرع انجام داده لذا تقاضای تعیین میزان اجرت‌المثل آن را نموده است و در جهت اثبات این امر به شهادت شهود متمسک گردیده که دادگاه ضمن صدور قرارمقتضی و استماع اظهارات شهود تعرفه شده از ناحیه خواهان که صراحتا به عدم قصد مادرشان درعدم تبرعی اشاره نموده‌اند و عینا نقل کرده که از روی شوخی با پدرشان این مطالب را اظهار نموده و ملاحظه اظهارات شهود معارض از ناحیه خوانده و وکیل ایشان که صراحتا و به طور قطعی و یقین نسبت به موضوع دعوی ادای شهادت ننموده‌اند - صرفنظر از اظهارات طرفین دعوی که مثبت صحت هیچ‌یک از ادعاهای زوجین نبوده نظر به اینکه معمول زندگی زناشوئی اغلب با محبت و حسن نیت توأم بوده و زوجه امورزندگی زناشوئی را تاکنون به لحاظ اینکه قبل از حدوث اختلاف فیمابین زوجین بدون قصد مطالبه اجرت و یا قصد تبرع انجام می‌داده و در طول این مدت زناشویی حتی یک‌مرتبه هم درخواست مطالبه اجرت نداشته که این امر و سایر قرائن منعکس درپرونده دلالت بر قصد تبرع زوجه با اوضاع و احوال محقق در توجه به اماره عدم مطالبه اجرت و قصد آن تاکنون به شرح پیش گفته محلی برای اجرای اصل عدم تبرع باقی نگذاشته مستندا به تبصره ماده ۳۴۶ (۳۳۶) و مواد ۲۶۵ و ۱۳۱۵ و ۱۳۲۱ از قانون مدنی حکم بر بی حقی خواهان درخواست مطرح‌شده صادر و اعلام می‌نماید. این رأی درتاریخ ۱۳۹۴ / ۸ / ۱۱ ابلاغ و خانم ح. س. ز. با وکالت آقای ع. الف. ح. درتاریخ ۱۳۹۴ / ۹ / ۱۸ نسبت بآن اعتراض و تقاضای فرجامخواهی می‌کند پرونده جهت رسیدگی بدیوان عالی کشورارسال که به این شعبه ارجاع می‌گردد. هیأت شعبه درتاریخ بالا تشکیل است پس از قرائت گزارش آقای حیدر ع. ح. عضو ممیزو اوراق پرونده مشاوره و بشرح ذیل و بین الهلالین مبادرت به اتخاذ تصمیم نموده و پرونده را جهت رفع نقص به شعبه مربوطه می‌فرستد. تصمیم «م. ر. و آقای س. ص. طبق وکالتنامه شماره ۲۲۴۵۵۷ سری غ - از سوی آقای م. م. بعنوان وکیل تعیین گردیدند تا در پرونده فیمابین وی با خواهان دخالت نمایند ولی برابر وکالتنامه پیوست و همچنین لایحه ثبت‌شده شماره ح / ۹۴۰۷۸۷ حق فرجامخواهی بنامبردگان تفویض نشده است تا آنان بتوانند درمرحله فرجام‌خواهی دخالت نمایند لذا حسب مندرجات پرونده ابلاغ دادنامه فرجام خواسته و دادخواست فرجامی و تبادل لوایح به وکلای مذکور صحیح نبوده و چون دادخواست فرجامی به فرجام خوانده ابلاغ نشده لذا انجام تبادل لوایح بر اساس قانون و لایحه فوق الاشعار انجام نگردیده است پرونده در وضعیت فعلی قابل طرح در دیوان عالی کشورنمی باشد به این سبب اعاده تا وفق مقررات قانونی نسبت به تبادل لوایح اقدام و نهایتا ارسال گردد.» ;پس از اعاده پرونده به شعبه ۱۹ دادگاه خانواده شیراز دفتر شعبه مذکور با توجه به تصمیم این شعبه و جهات اعاده پرونده در جهت رفع نقص به صدور اخطاریه به شخص فرجام خوانده می‌نماید متعاقب آن آقای الف. ج. با تقدیم وکالتنامه‌ای از شخص فرجام خوانده مبادرت به پاسخ لوایح فرجامخواهی می‌نماید نهایتا پرونده مجددا در جهت فرجامخواهی به دیوان عالی کشور ارسال که به این شعبه ارجاع می‌گردد مشروح مفاد لوایح طرفین بهنگام ملاحظه گزارش مطالعه خواهد شد. هیأت شعبه درتاریخ بالا تشکیل است پس از قرائت گزارش آقای حیدر علی حیدری عضو ممیز و اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. بر دادنامه فرجام خواسته بجهات ذیل ایراد وارد است: تبصره ماده ۳۳۶ قانون مدنی مورخ ۱۳۸۱ / ۵ / ۹ مقرر می‌دارد چنانچه زوجه کارهایی را که شرعا به عهده وی نبوده و عرفا برای آن کار اجرت‌المثل باشد بدستور زوج و یا عدم قصد تبرع انجام داده باشد و برای دادگاه نیز ثابت شود دادگاه اجرت‌المثل کارهای انجام‌یافته را محاسبه و به پرداخت آن حکم می‌نماید. برابر محتویات پرونده زوجه در مدت نزدیک سی سال کارهای خانه را انجام داده است اظهارات فرزندان مشترک نیز حاکی از آن است که زوجه مرتب بکارخانه مشغول بوده است مفاد تبصره ماده مذکور مقید بر آن است زوجه کارهای خانه را با عدم قصد تبرع انجام داده باشد مستحق اجرت کارهای مذکور می‌باشد. و با عنایت به سیاق عبارت «با قصد عدم تبرع» ; نیازی به اثبات آن از جهت قانونی نیست زیرا قصد عدم تبرع از سوی زوجه و وکیل وی بیان‌شده است. زوجه استحقاق دریافت آنرا دارد - از جهت حقوقی نیز نافی را نفی کافی است و برای اثبات آن نیازی بدلیل نیست با توجه به متن تبصره یاد شده و اینکه درموضوع (تبدیل دعوا حاصل‌شده است) بار اثبات اینکه زن بدون گرفتن دستمزد کارهای خانه را انجام داده با مرد است و زوج باید این امر را در دادگاه اثبات نماید و ذکر این امر «زوجه تاکنون به لحاظ اینکه قبل از حدوث اختلاف فی‌مابین زوجین بدون قصد مطالبه اجرت و یا قصد تبرع انجام می‌داده و در طول این مدت زناشوئی حتی یک‌مرتبه دادخواست مطالبه اجرت نداشته که این امر دلالت بر قصد تبرع در موضوع است» ; توجیه قانونی ندارد عدم مطالبه تاکنون او دلیل بر سقوط حق و ادعای او نیست علیهذا با توجه به مندرجات پرونده و اینکه عمل مسلمان محترم است و استدلال صورت گرفته منطبق با قانون نیست اقتضاء دارد دادگاه محترم با تعیین وقت رسیدگی و دعوت اصحاب دعوی و ذکر اینکه حضور زوجین دردادگاه ضروری است از آنان توضیحات لازم و تحقیقات کافی انجام و اظهارات شخص زوجین درصورتمجلس منعکس و آنگاه مبادرت به انشاء رأی می‌نمود فلذا در وضع فعلی رسیدگی ناقص و نارسا تشخیص و باستناد بند الف ماده ۴۰۱ قانون آئین دادرسی دادگاه‌های عمومی و انقلاب درامور مدنی رأی صادره نقض و پرونده جهت ادامه رسیدگی به شعبه ۱۹ دادگاه عمومی حقوقی شیراز ارجاع می‌دهد. 
. 
شعبه دوازدهم دیوان عالی کشور رئیس: سید قدرت الله طیبی مستشار: حیدرعلی حیدری
. 
. 
<#>
. رأی شعبه دیوان عالی کشور. شعبه سوم دادگاه عمومی حقوقی ساوه طی دادنامه ۴۰۰۶۶۴ - ۹۴ / ۸ / ۱۹ درخصوص دعوی آقای ف. ر. به طرفیت اداره امور منابع آب شهرستان ساوه و آقای الف. ع. به خواسته صدور دستور موقت مبنی بر ممانعت اداره خوانده از ادامه عملیات جابجائی و حفاری و نصب یک حلقه چاه موضوع پروانه بهره‌برداری شماره ۶۷۲ / ۱۳۰۱ / ۴۲۸ مورخ ۷۹ / ۸ / ۲۵ که حسب اظهار وکیل خواهان مذکور در فاصله ۷۶۵ متری شمال شرقی چاه اولیه و با صدور مجوز جا بجایی شماره … مورخ ۹۴ / ۵ / ۱۳ نسبت به جابجایی چاه موضوع پروانه فوق‌الذکر بدون توجه به مالکیت رسمی و قانونی انجام‌شده و نهایتا خلع ید و مسدود نمودن چاه مذکور به دلیل اینکه چاه در محدوده مالکیت رسمی و قانونی خواهان واقع‌شده است که بدوا دستور موقت صادر و سپس در ماهیت دعوی با توجه به نظریه کارشناسی با این استدلال که صدور مجوز جا بجایی در پلاک ۵۹ فرعی از ۹۳ اصلی می‌باشد که به سند مالکیت خواهان ارتباطی ندارد نهایتا دعوی را غیر ثابت دانسته و حکم به بی حقی خواهان صادر نموده است. با تجدیدنظرخواهی آقای ف. ر. نسبت به دادنامه موصوف پرونده به محاکم تجدیدنظر استان مرکزی ارسال و به شعبه دهم دادگاه تجدیدنظر ارسال‌شده است. که شعبه مربوطه به موجب دادنامه شماره ۵۰۰۹۳۱ - ۹۴ / ۱۰ / ۱۲ عنایتا به تبصره‌های ۵ و ۶ قانون تعیین تکلیف چاه‌های فاقد پروانه مصوب سال ۱۳۸۹ رسیدگی به موضوع را در صلاحیت کمیسیون رسیدگی به امور آبهای زیرزمینی دانسته و صرفنظر از استدلال دادگاه با پذیرش تجدیدنظرخواهی و نقض دادنامه قرار عدم صلاحیت دادگاه را به اعتبار رسیدگی کمیسیون مذکور صادر و پرونده را به دیوان عالی کشور ارسال نموده که به این شعبه ارجاع و توسط دفتر ثبت و تکمیل‌شده و اینک تحت نظر است. بتاریخ فوق شعبه پنجم دیوان عالی کشور بتصدی امضاءکنندگان زیر تشکیل است پرونده کلاسه فوق تحت نظر قراردارد. پس از بررسی محتویات پرونده و قرائت گزارش عضو ممیز و انجام مشاوره بشرح آتی مبادرت به صدور رأی می‌نماید: 
. 
. رأی شعبه دیوان عالی کشور. قرار عدم صلاحیت صادره از شعبه دهم دادگاه تجدیدنظر استان مرکزی که به موجب آن با نقض دادنامه بدوی قرار عدم صلاحیت دادگاه را به اعتبار رسیدگی کمیسیون آبهای زیرزمینی صادر نموده است صائب و صحیح به نظر نمی‌رسد زیرا موضوع رسیدگی کمیسیون یاد شده به موجب تبصره‌های ۵ و ۶ قانون تعیین تکلیف چاه‌های آب فاقد پروانه اختلافات ناشی از اجرای قانون مذکور و قانون توزیع عادلانه آب است که در واقع اختلافاتی است که در ماهیت تصمیمات وزارت نیرو در ارتباط با اختلافات مربوط به کاهش آبدهی و خشک شدن جاده و یا تزاحم چاه‌های محفوره به وجود می‌آید حال آنکه در مانحن فیه ادعای خواهان صرفا در ارتباط با این موضوع است که پروانه جابجایی صادره در ارتباط با چاه جدید به کیفیت منعکس در پرونده در واقع برای حفر چاهی در زمین ملکی او صادر شده وگرنه مشارالیه اختلافی در ارتباط با آبدهی و اختلافات ناشی از کم شدن آب چاه و غیره مطرح نکرده است و این اختلاف که در ارتباط با محل و موقعیت چاه جدید است موضوعی است که در صلاحیت محاکم عمومی است و متصرف از موارد یاد شده در قانون جدید می‌باشد بناء " علیهذا و توجها به مراتب مذکور در فوق و با التفات به صلاحیت عام محاکم دادگستری در رسیدگی به دعاوی با عدم تأیید قرار عدم صلاحیت مذکور پرونده را جهت رسیدگی ماهوی به شعبه مربوطه اعاده می‌نماید. 
. 
شعبه پنجم دیوان عالی کشوررئیس شعبه: مهدی اسلامی مستشار: جلیلی تقویان
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۹۰۴۳۰۰۱۰۹ شماره دادنامه: ۹۵۰۹۹۷۰۹۰۹۵۰۰۳۰۵ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۱۵ - ۱۰:۲۳ قاضی: علی اکبری قاضی: عبدالمحمد خالصی. خلاصه جریان پرونده: آقای ن. س. و سایرین با وکالت آقای ح. ح. و خانم الف. ح. دادخواستی به طرفیت ۱ - شهرداری تهران ۲ - شهرداری منطقه ۱۳ به خواسته پانزده درصد به عنوان حق اعاشه متعلق به خواهان‌ها در پلاک ثبتی ۸۹ … و ۸۹ … فرعی از ۴ … اصلی بخش … تهران خیابان د … پلاک … که به تملک شهرداری منطقه ۱۳ درآمده و تخریب‌شده و مطالبه خسارات دادرسی و توضیح داده‌اند که از بابت تملک ثمن آن پرداخت‌شده لیکن چون محل مذکور محل ارتزاق و اعاشه آنها بوده و شهرداری از آن بابت مبلغی پرداخت نکرده است تقاضای صدور حکم به شرح ستون خواسته را کرده‌اند پرونده برای رسیدگی به شعبه ۸۳ دادگاه عمومی حقوقی تهران ارجاع و آن شعبه طی دادنامه شماره ۵۳۵ - ۱۳۹۴ / ۷ / ۲۶ به استناد تبصره یک ماده ۱۰ قانون تشکیلات و آئین دادرسی دیوان عدالت اداری قرار عدم صلاحیت به صلاحیت دیوان عدالت اداری صادر کرده است پس از ارسال پرونده به مرجع مذکور و ارجاع آن به شعبه چهل و سوم آن شعبه نیز طی دادنامه شماره ۸۵ - ۱۳۹۴ / ۱۲ / ۱۹ با این استدلال که دعوی حاضر در ذیل کدام عنوان الف- مسئولیت مبتنی بر تقصیر ب- مسئولیت بدون تقصیر باید رسیدگی شود و پس از آن بایستی در چه مرجعی رسیدگی شود و در این تردید وجود ندارد که پرداخت بهای املاک تملک شده و فروعات آن از جمله حق اعاشه ناشی از تخلف شهرداری از قوانین و مقررات نمی‌باشد بلکه ناشی از الزام قانونی است و در ذیل عنوان مسئولیت بدون تقصیر رسیدگی می‌شود و لاجرم باید در یک مرجع قضایی از آغاز تا انجام مورد رسیدگی قرار گیرد و به استناد رأی وحدت رویه ۷۴۷ - ۱۳۹۴ / ۱۰ / ۲۹ و ماده ۴۸ قانون تشکیلات و آئین دادرسی عدالت اداری قرار عدم صلاحیت به صلاحیت محاکم حقوقی تهران صادر و به لحاظ حدوث اختلاف پرونده به دیوان عالی کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای ع. الف. ی عضو ممیز و ملاحظه اوراق پرونده در خصوص حل اختلاف در صلاحیت مشاوره نموده چنین رأی می‌دهد: رأی شعبه: نظر به اینکه خواسته خواهان‌ها پانزده درصد به عنوان حق اعاشه عرصه و اعیانی و سرقفلی ملکی است که قبلا در اجرای تملک آن توسط شهرداری بهای آن پرداخت‌شده است صرف‌نظر از اینکه خواسته فعلی از متفرعات بهای ملک است و از شمول تبصره یک ماده ۱۰ قانون تشکیلات و آیین دادرسی دیوان عدالت اداری خارج است با توجه به رأی وحدت رویه شماره ۷۴۷ - ۱۳۹۴ / ۱۰ / ۲۹ هیئت عمومی دیوان عالی کشور که مقرر می‌دارد در مواردی که مالکان اراضی تصرف و تملک شده از سوی شهرداری بهای آن اراضی را مطالبه می‌کنند بدون اینکه مدعی تخلف و نقض قانون از سوی شهرداری در اقداماتی که انجام داده باشند دعوی موضوعا از شمول مقررات بندهای ۱ و ۲ و تبصره ۱ بند ۳ ماده ۱۰ قانون یاد شده خارج است و دادگاه باید به دعوی رسیدگی و حکم مقتضی صادر نماید لذا در اجرای ماده ۱۴ قانون فوق‌الذکر با اعلام صلاحیت دادگاه عمومی حقوقی تهران حل اختلاف می‌گردد. شعبه ۴۰ دیوان عالی کشور;ر ئیس: عبدالمحمد خالصی; عضو معاون: علی اکبری
. 
. 
<#>
. رأی خلاصه جریان پرونده. آقای ع. ع. با وکالت آقای م. ق. دادخواستی به طرفیت آقای ح. م. به خواسته الزام خوانده به تحویل مبیع (یک قطعه زمین ویلایی واقع در شهرستان محمود آباد که مشخصات آن در دادخواست قید شده) به دادگاه عمومی شاهرود تقدیم نموده است. پرونده برای رسیدگی به شعبه دوم دادگاه ارجاع گردیده و این شعبه به موجب رأی مورخ ۹۳ / ۶ / ۳۱ به استناد ماده ۱۲ قانون آ. د …م. قرار عدم صلاحیت به اعتبار صلاحیت دادگاه عمومی محمودآباد صادر کرده است. پرونده به دادگستری محمودآباد ارسال و به شعبه سوم دادگاه حقوقی ارجاع گردیده و این شعبه طبق دادنامه شماره ۵۸۳ - ۹۳ / ۹ / ۲۹ به شرح استدلال و استنتاج منعکس در آن دعوی را از شمول ماده ۱۲ قانون مذکور خارج دانسته و به استناد مواد ۱۱، ۱۳ و ۲۷ همان قانون و رأی وحدت رویه شماره ۳۱ - ۶۳ / ۹ / ۵ قرار عدم صلاحیت به اعتبار صلاحیت دادگاه عمومی شاهرود (محل اقامت خوانده) صادر نموده است. پرونده به لحاظ حدوث اختلاف در صلاحیت و برای حل آن به دیوان عالی کشور و پس از وصول و ثبت در دبیرخانه به این شعبه ارجاع گردیده است. عضو ممیز جواد اسلامی هیأت شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره، چنین رأی می‌دهد: 
. 
. رأی شعبه دیوان عالی کشور. درخصوص اختلاف حاصل در صلاحیت بین دادگاه‌های عمومی حقوقی محمودآباد و شاهرود به شرح فوق، نظر به این‌که به موجب ماده ۳۶۲ قانون مدنی الزام بایع به تسلیم مبیع از آثار بیع صحیح است، بنابراین رسیدگی به دعوی خواهان ملازمه با احراز وقوع بیع به نحو صحت و استقرار مالکیت خواهان دارد و چون مبیع مال غیرمنقول است دعوی از حیث صلاحیت تحت حاکمیت ماده ۱۲ ق. آ. د …م. قرار دارد، مستندا به تبصره ماده ۲۷ همان قانون با نقض قرار عدم صلاحیت دادگاه حقوقی محمود آباد و تأیید صلاحیت آن دادگاه «ترجیحا شعبه سوم» ; حل اختلاف نموده پرونده را برای رسیدگی نزد این دادگاه اعاده می‌نماید و متذکر می‌گردد ماده ۱۳ ق. آ. د …م. و رأی وحدت رویه شماره ۳۱ - ۶۳ / ۹ / ۵ منصرف از موضوع دعواست. 
. 
/ ۳۲ - ۹۴ / ۱ / ۲۲ شعبه سی وچهارم دیوان عالی کشور رئیس: جواد اسلامی عضو معاون: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۲۰۹۹۸۵۱۷۲۵۰۰۹۸۰ شماره دادنامه: ۹۵۰۹۹۷۰۹۱۰۷۰۰۱۱۷ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۵ - ۰۹:۱۵ قاضی: جواد اسلامی قاضی: حسن قاسمی. خلاصه جریان پرونده: شعبه دوم دادگاه عمومی حقوقی شهرستان تربت‌جام در خصوص دعوای آقای م. ص. ج. احد از وراث مرحوم غ. ص. ج. به طرفیت سایر وراث آن مرحوم به خواسته تقاضای تقسیم ماترک مورث، به لحاظ این‌که ترکه منحصر به موازی نیم ساعت از کل ۲۸۸ ساعت قنات و مزرعه کاریزی از مدار ۱۲ سهم دارای پلاک ۱۲ اصلی بخش ۱۳ مشهد می‌باشد به موجب دادنامه شماره ۱۳۱۷ - ۱۳۹۴ / ۱۱ / ۲۴ به استناد ماده یک قانون افراز و فروش املاک مشاع قرار عدم صلاحیت به اعتبار صلاحیت اداره ثبت اسناد و املاک شهرستان تربت‌جام صادر و پرونده را برای تشخیص صلاحیت به دیوان عالی کشور ارسال نموده که پس از وصول و ثبت در دبیرخانه به این شعبه ارجاع گردیده است. عضو ممیز جواد اسلامی هیأت شعبه در تاریخ بالا تشکیل گردید و پس از قرائت گزارش عضو ممیز و بررسی اوراق پرونده و مشاوره، چنین رأی می‌دهد: رأی شعبه: قرار عدم صلاحیت مورد اشاره در فوق با موازین قانونی انطباق ندارد و شایسته تأیید نیست، زیرا صلاحیت دادگاه تابع عنوان دعوائی است که خواهان اقامه کرده و تقاضای تقسیم ترکه، ولو ترکه منحصر به یک مال غیرمنقول باشد، طبق رأی وحدت رویه شماره ۷۱۹ - ۱۳۹۰ / ۲ / ۲۰ هیأت عمومی دیوان عالی کشور امری است که محتاج رسیدگی است و باید در دادگاه به عمل آید، بنا به مراتب و مستندا به ماده ۲۸ قانون آیین دادرسی … در امور مدنی با نقض قرار موصوف و تأیید صلاحیت دادگاه پرونده برای رسیدگی اعاده و متذکر می‌گردد در موارد مشابه به رأی وحدت رویه مذکور توجه نماید تا اطاله دادرسی پیش نیاید. شعبه سی و چهارم دیوان عالی کشور رئیس: جواد اسلامی; مستشار: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۴۱۱۲۱۰۰۰۹۳ شماره دادنامه: ۹۵۰۹۹۷۰۹۰۷۵۰۰۱۱۰ شعبه: شعبه پانزدهم دیوان عالی کشور تاریخ: ۱۳۹۵ / ۰۲ / ۲۱ - ۱۱:۰۶ قاضی: جعفر قدیانی قاضی: سیدمحمود تولیت قاضی: مرتضی شریفی. خلاصه جریان پرونده: در این پرونده خانم ر. و. الف. فرزند س. الف. در مورخه ۱۳۹۴ / ۲ / ۵ با تقدیم دادخواست به خواسته صدور حکم به الزام زوج به طلاق به لحاظ تحقق شرایط اعمال وکالت با تخلف از شرط بند ۷ عقدنامه به طرفیت آقای ج. ت. طرح دعوی نموده و اعلام کرده در مورخه ۱۳۸۸ / ۸ / ۵ با خوانده ازدواج نموده و دو فرزند پسر می‌باشد. نظر به سوء معاشرت و اعتیاد به مواد مخدر و عدم توافق اخلاقی در استمرار زندگی مشترک و وجود عسر و حرج تقاضای طلاق دارم. پرونده به شعبه ۲۱ دادگاه حقوقی (خانواده) تبریز ارجاع و در مورخه ۱۳۹۴ / ۳ / ۲ تشکیل جلسه داده است خواهان اظهار داشته زوج مواد مخدر از نوع شیشه مصرف می‌کند. لذا از خوانده کراهت دارد و امکان ادامه زندگی را ندارد. و به جز وجه نقد و ده عدد سکه بهار آزادی از مهریه بقیه حقوق خود را به لحاظ کراهت از زوج بذل و قبول ما بذل می‌کند. دادگاه طرفین را به داوری ارجاع و اعلام کرده نسبت به اعتیاد استعلام شود. با استعلام از مرکز … ترک اعتیاد پاسخ داده‌شده آقای ج. ت. در مورخه ۱۳۹۴ / ۱ / ۳۰ به این مرکز مراجعه و در مورخه ۱۳۹۴ / ۲ / ۲ مرخص گردیده است. آقای ن. و. داور زوجه اعلام کرده ایجاد سازش ممکن نگردید و جدایی بهتر است. دادگاه همچنین از مرکز ترک اعتیاد م … نیز استعلام نموده که پاسخ آمده (ص ۲۷) آقای ج. ت. در مورخه ۱۳۹۰ / ۱۰ / ۱۴ در این مرکز بستری و در مورخه ۱۳۹۰ / ۱۱ / ۶ پس از اتمام یک دوره ترخیص گردید. شعبه ۲۱ دادگاه عمومی حقوقی تبریز به موجب دادنامه ۵۲۴ مورخه ۱۳۹۴ / ۵ / ۳ با احراز اعتیاد گواهی عدم امکان سازش صادر نموده دادنامه نسبت به زوج غیابی اعلام گردیده است. خانم ر. ج. به وکالت از زوج با ابلاغ دادنامه واخواهی نموده و اعلام کرده موکل اشتباهی را مرتکب شده و خود نسبت به ترک آن اقدام نموده است. و گواهی از مرکز م … ارائه داده که بعد از سم‌زدایی به عنوان مهمان به مرکز تردد می‌نماید. (ص ۳۵) گواهی پزشکی قانونی تبریز حاکیست مصرف مواد مخدر و روانگردان در آزمایش وی یافت نگردیده لیکن تأکید شده جواب منفی در آزمایش در ادرار ۴۸ ساعت بعد از مصرف فاقد ارزش علمی می‌باشد. ص ۴۱. لذا دادگاه به موجب دادنامه شماره ۱۱۴۵ مورخه ۱۳۹۴ / ۸ / ۲۸ به لحاظ ترک اعتیاد و منفی بودن نتیجه آزمایش با قبول واخواهی دادنامه غیابی را نقض و حکم به رد دعوی زوجه صادر نموده است. خانم ر. وجودی نسبت به دادنامه اعتراض نموده و شعبه سیزدهم دادگاه تجدیدنظر استان آذربایجان شرقی به موجب دادنامه شماره ۱۵۸۱ مورخه ۱۳۹۴ / ۱۱ / ۲۵ دادنامه بدوی را تأیید نموده است. خانم و. با تقدیم دادخواست فرجام‌خواهی نموده و اعلام کرده فرجام‌خوانده ده سال است که معتاد بوده و بعد به روان‌گردان از جمله شیشه روی آورده زندگی را به جهنم تبدیل نموده. توسط مأمورین دستگیر و در کمپ م … بستری و دو بار در کمپ ف … بستری‌شده و نتیجه‌ای حاصل نشده حاضر به بذل مهریه شدم و با مصرف دارو سعی نموده که آزمایش منفی شود یک سال است که ترک زندگی و انفاق نموده من و بچه‌هایم با کمک خانواده زندگی می‌کنیم. و استشهادیه محلی ارائه داده که افرادی گواهی داده‌اند. به علت اعتیاد زوج زندگی مشترک را ترک نموده و حضانت دو فرزند با خانم و. می‌باشد. که متن کامل لایحه ایشان در هنگام شور قرائت می‌گردد. هیئت شعبه در تاریخ بالا تشکیل گردید. پس از قرائت گزارش آقای سید محمود تولیت عضوممیز و اوراق پرونده در خصوص دادنامه شماره ۱۵۸۱ ; ۱۳۹۴ / ۱۱ / ۲۵ فرجام‌خواسته مشاوره نموده چنین رأی می‌دهد: رأی شعبه: فرجام‌خواهی خانم ر. و. الف. فرزند س. الف. نسبت به دادنامه شماره ۱۵۸۱ مورخه ۱۳۹۴ / ۱۱ / ۲۵ صادره از شعبه ۱۳ دادگاه تجدیدنظر استان آذربایجان شرقی که به موجب آن با تأیید دادنامه بدوی حکم به رد دعوی طلاق فرجام‌خواه صادر گردیده وارد و موجه می‌باشد. زیرا اولا با توجه به گواهی مراکز ن. در سال ۹۴ و گواهی مرکز ترک اعتیاد م. در سال ۹۰ اعتیاد زوج در فاصله این سال‌ها تداوم داشته است. ثانیا اینکه زوج از ۱۳۹۴ / ۱ / ۳۰ تا مورخه ۱۳۹۴ / ۲ / ۲ نیز در مرکز ن. بستری بوده و طرح دعوی زوجه نیز در همین ایام مورخه ۱۳۹۴ / ۲ / ۵ بوده است. ثالثا اینکه گواهی پزشکی قانونی از جهت منفی بودن آزمایش کافی برای ترک اعتیاد نیست زیرا در ذیل گواهی صراحتا اعلام‌شده در صورت عدم مصرف در ۴۸ ساعت قبل از آزمایش نتیجه علمی آزمایش پذیرفته نیست و هرکسی می‌تواند با عدم مصرف در مدت ۴۸ ساعت آزمایش منفی دریافت نماید. لذا ضرورت داشته برای احراز اعتیاد و اینکه این مسئله موجبات عسر و حرج زوجه را در زندگی مشترک ایجاد نموده یا خیر از شهود استماع شهادت گردد. مضافا به اینکه استشهادیه محلی ارائه‌شده از ناحیه زوجه حکایت از شهادت تعدادی از مطلعین محلی مبنی بر ۱ - اعتیاد زوج و استمرار آن ۲ - ترک منزل و عدم پرداخت نفقه ۳ - حضانت هر دو فرزند مشترک توسط زوجه دارد. و ضرورت دارد. دادگاه حضورا از شهود استماع شهادت نماید. رابعا اینکه زوجه با توجه به استمرار اعتیاد زوج با اعلام کراهت خود سعی نمود به جز ده سکه از مهریه همه حقوق مالی خود را بذل نماید. و این خود دلیل بر عسر و حرج می‌باشد. خامسا اینکه در لایحه زوجه اعلام‌شده دوبار نیز زوج در کمپ ف. نیز بستری گردیده که ضرورت داشته تحقیق شود. و در صورت احراز بستری شدن مکرر و ادامه اعتیاد که زمان دادخواست حداقل تداوم داشته می‌تواند از مصادیق عسر و حرج باشد. لذا مستندا به بند الف ماده ۴۰۱ قانون آئین دادرسی مدنی دادنامه فرجام‌خواسته نقض و جهت رسیدگی به شعبه صادر کننده رأی منقوض ارجاع می‌گردد. شعبه پانزدهم دیوانعالی کشوررئیس: جعفر قدیانی عضو معاون: مرتضی شریفی. عضو معاون: سید محمود تولیت
. 
. 
<#>
. رأی خلاصه جریان پرونده. در تاریخ ۹۴ / ۵ / ۱۴ خانم م. الف. بطرفیت آقای ک. الف. پ. دادخواستی بخواسته اثبات زوجیت فیمابین خواهان و خوانده موضوع عقدنامه دائم عادی مورخ ۹۳ / ۳ / ۲ با مهریه تعیین‌شده پنجاه عدد سکه تمام بهار آزادی و یک جلد کلام اله مجید و غیره تقدیم و ضمن ارائه تصویر عقد نامه عادی و استناد به شهادت شهود در متن دادخواست توضیح داده که در مورخ ۹۳ / ۹ / ۲ با مهریه تعیین‌شده به عقد دائم خوانده دعوی در آمدم و در زمان عقد سه نفر شاهد حضور داشتند و تعداد کثیری هم مطلع بر عقد دائم بوده‌اند و بعد از عقد روابط همسر داری ما شروع گردید و مدت چهار ماه روابط مشارالیه با اینجانب خوب بوده و نسبت به وی تمکین نموده‌ام بتدریج رفتار و اخلاق ایشان تغییر کرده و نفقه پرداخت ننموده و مرا ترک نموده و حالیه مسائل همسرداری را کتمان و نادیده گرفته و منکر زوجیت دائم شده این در حالی است که قاری صیغه عقد خود حضور دارد و موضوع عقد نامه را صحه خواهد گذاشت فلذا صدور حکم بر اثبات زوجیت دائم فیمابین موضوع عقدنامه مورخ ۹۳ / ۳ / ۲۰ و ثبت آن در یکی از دفاتر رسمی ثبتی استان مورد استدعاست. دادخواست مطروحه در شعبه چهارم دادگاه عمومی یاسوج ثبت و مورد رسیدگی قرار می‌گیرد. آقای ص. الف. وکیل پایه یک دادگستری با تقدیم وکالتنامه از جانب خوانده اعلام وکالت نموده است. جلسه اول دادرسی بتاریخ ۱۳۹۴ / ۶ / ۱۵ با حضور طرفین دعوی و وکیل خوانده تشکیل گردید در این جلسه خواهان مطالب خود را به شرح دادخواست بیان نموده و سپس وکیل خوانده اظهار داشت موکل موکدا منکر عقد دائم است و قرائن موجود حکایت از مدت دارا بودن عقد (عقدموقت) است از جمله ۱ - اگر عقد نکاح دائم منعقد شده و عاقد صلاحیت انعقاد عقد و دفتر ثبت ازدواج داشته چرا روند قانونی و رویه عقد دائم از جمله آزمایش خون و ثبت در شناسنامه و غیره صورت نگرفته ۲ - چرا عقد در دفتر خانه و در حضور شهود و بطور قانونی و معمول صورت نگرفته و در خانه‌ای شخصی و در حضور تعداد اندکی صورت گرفته است ۳ - چطور نکاحیه‌ای که بر اساس آن شاکیه در محکمه کیفری طرح دعوی کرده فاقد مهر دفتر خانه است حال نکاحیه‌ای که الان در دست خواهان است ممهور به مهر دفتر خانه است ۴ - چگونه از موکل در عقد نامه رسمی و دائمی (طبق ادعای خواهان) اثر انگشت گرفته نشده آن هم وقتی‌که موکل بیسواد بوده است. ۵ - چطور عقد نامه فقط در یک نسخه منعقد شده و در دسترس موکل قرار نگرفته است فلذا با عنایت به موارد معنونه آنچه مشخص است اینکه عقد صورت گرفته بین خواهان و خوانده عقد نکاح موقت بوده که طبق اظهارات موکل مدت آن ۶ ماه بوده که سه ماه آن از طرف موکل بذل شده است از طرفی با عنایت باینکه صاحب‌خانه‌ای که عقد در خانه ایشان صورت گرفته و شاهد عقد بوده حاضر به ادای شهادت در دادگاه بوده است و احضار ایشان بنام ظ. الف. مورد استدعاست ضمنا ایشان در محکمه کیفری ادای شهادت نموده که شهادت‌نامه ایشان درکلانتری ۱۳ موجود است و شاهد دیگر موکل ص. فرزند م. ش. است تقاضای احضار ایشان را دارم. فلذا تقاضای صدور حکم بر رد دعوی خواهان مورد استدعاست. سپس دادگاه قرار استماع گواهی گواهان طرفین را صادر نموده و در این اثنا آقای ر. پ. وکیل پایه یک دادگستری با تقدیم وکالتنامه از جانب خواهان اعلام وکالت نموده است. در جلسه دادرسی مورخ ۹۴ / ۷ / ۶ که با حضور طرفین دعوی ووکلای آنان و نیز شخص عاقد بنام ع. ش. تشکیل گردیده بدوا عاقد یاد شده اظهار داشت قبول دارم که عقد توسط اینجانب جاری گردید و عقد هم به صورت دائم بوده و قرار بود بروند از دادگاه با توجه باینکه همسر دومش بوده مجوز بگیرند بعد بیایند ثبت کنیم و نسبت به آزمایش یا عدم آزمایش خود اطلاعی ندارم ولی به صورت قطع و تعیین صیغه جاری‌شده بین طرفین دائمی بوده نه موقت. سپس دادگاه از شهود تعرفه شده استماع گواهی بعمل آورد. آقای ظ. الف. ۳۳ ساله اظهار داشت بنده با آقای ک. الف. پ. رفیق بوده‌ام بمن گفته خانمی دارم مریض می‌باشد اگر خانمی سراغ دارید بمن معرفی کنید من هم خانم م. الف. را معرفی نمودم و در نهایت در منزل خودم ج. توسط حاج آقای ع. ش. عقد به صورت دائم جاری شدبا مهریه پنجاه سکه تمام بهار آزادی حتی خودم شیرینی گرفته‌ام و استفاده نمودند و یک ماه باهم بودند بعد اختلاف آنان شروع شد و زوج مدعی شده که عقد موقت می‌باشد شما را نمی‌خواهم و در خصوص مکتوبه‌ای که در دست آقای ک. الف. می‌باشد علت این اظهارات از ناحیه بنده مبنی بر نوع عقد به صورت موقت با توجه باینکه هر روزی که آقای الف. یک برنامه داشتند و خانم نسبت [بمن] فحاشی و بد و بیرا می‌گفتند که مقصرش شما بودید و من هم گفتم بروید شاکی شوید ولی خانم توجهی نمی‌کردند من هم بر اثر ناراحتی آن مطلب را نوشتم در کلانتری و در برابر کلام اله مجید دروغ بوده و آن مطالب را پس می‌گیرم و دروغ بوده است. شاهد دوم بنام خانم ف. الف. نیا همسر آقای الف. اظهار داشت در برابر کلام اله مجید در زمان عقد خانم م. الف. فقط خودم با شوهرم و حاج آقای ش. و خواهر خانم الف. و آقای الف. پ. در منزل خودمان بودیم که صیغه عقد دائم را حاج آقا جاری نمودند و قرار بود ه بروند دفتر و محضر عقد را ثبتی و رسمی کنند ولی در نهایت نرفتند و اختلاف آنها شروع شد. مطمئن هستم عقد دائم بوده. شاهد سوم خانم ط. الف. متولد ۱۳۶۲ خواهر خواهان اظهار داشت روزی که عقد جاری شد دامادمان آقای ظ. الف. زنگ زدند و گفتند خواهرت می‌خواهند عقد کنند بیائید منزل ما من هم رفتم و آقای الف. و خانمش ف. الف. و حاج آقا ش. و خواهرم حضور دارند که محضر دار خانم را عقد نمودند و پنجاه سکه بهار آزادی تمام هم زدند. پس از استماع اظهارات شهود دادگاه اظهارات خوانده و وکلای طرفین را در صورتمجلس منعکس نموده و سر انجام با اعلام ختم رسیدگی بموجب دادنامه شماره ۴۶۵ مورخ ۹۴ / ۷ / ۱۱ پس از ذکر خواسته خواهان با استدلال اینکه اولا: با توجه به تصویر مصدق سند عادی مورخ ۹۳ / ۳ / ۲۰ که با حضور عاقد در شعبه و تحقیق از وی نوع عقد و صیغه جاری‌شده را دائم بیان نموده و سند را تایید نموده و مضافا شهودی که ذیل سند عادی را امضاء نموده‌اند نوع عقد را دائم شهادت داده‌اند نه موقت و آقای ظ. الف. که اظهاراتی در کلانتری و طبق تصویرصورتجلسه پیوستی مبنی بر اینکه عقد موقت بوده از آن اظهارات انصراف و آن اظهارات را در شعبه رد نموده و انگیزه‌اش از بیان آن مطالب را با توجه به ناراحتی که بین ایشان و زوجه به وجود آمده مطرح نموده و از طرفی اصل در عقد دائمی است مگر اینکه قیدی وجود داشته باشد که آن را موقت تلقی کرد که در سند عادی هیچگونه اشاره‌ای به موقت بودن یا تعیین وقت وجود ندارد لذا خواسته خواهان را به حق تشخیص و مستندا به مواد ۱۲۵۷ و بند‌های ۲ و ۳ و ۴ ماده ۱۲۵۸ قانون مدنی حکم به اثبات زوجیت و رابطه زوجیت بین خواهان و خوانده و مستندا به ماده ۲۰ قانون حمایت خانواده مصوب سال ۱۳۹۱ حکم به الزام خوانده به ثبت واقعه ازدواج دائم وفق مفاد سند عادی مورخ ۹۳ / ۳ / ۲۰ با مهریه مقرر پنجاه عدد سکه تمام بهار آزادی صادر نموده است. پس از ابلاغ رای صادره وکیل خوانده محکوم علیه نسبت به آن تجدیدنظر خواهی نموده که پس از طی نشریفات قانونی شعبه دوم دادگاه تجدیدنظراستان کهکیلویه و بویر احمد بموضوع رسیدگی و طی دادنامه شماره ۱۱۸۷ مورخ ۱۳۹۴ / ۱۰ / ۱۴ با عنایت به سند عادی ارائه‌شده مورخ ۹۳ / ۳ / ۲۰ که تصویر مصدق آن پیوست می‌باشد و به صراحت عاقد به دائمی بودن آن اشاره نموده است و با تحقیق بعمل آمده از عاقد و گواهانی که ذیل عقدنامه را امضاء نموده‌اند دائمی بودن آن تایید گردیده است و دلیلی که نشانگر موقت بودن عقد باشد از سوی تجدید نظر خواه ارائه نگردیده و در پرونده وجود ندارد و عدم رعایت تشریفات قانونی در تنظیم عقد نامه دلیل بر منقطع بودن آن نمی‌باشد لذا اعتراض تجدید نظر خواه را غیر موجه و دادنامه تجدید نظر خواسته را موافق موازین قانونی و اصول آئین دادرسی تشخیص و ضمن رد اعتراض مطروحه دادنامه تجدیدنظر خواسته را تایید نموده است. دادنامه اخیرالصدور در تاریخ ۹۴ / ۱۰ / ۲۰ به وکیل تجدیدنظر خواه ابلاغ شد و نامبرده در تاریخ ۹۴ / ۱۱ / ۱۱ با تقدیم دادخواست نسبت به آن فرجام‌خواهی نموده که پس از تبادل لوایح و وصول پرونده به دیوان عالی کشور جهت رسیدگی به این شعبه ارجاع گردیده است. دادخواست فرجامی و لایحه جوابیه بهنگام شور قرائت می‌گردد. هیأت شعبه در تاریخ بالا تشکیل گردید پس از قرائت گزارش آقای حسن عباسیان عضو ممیز و اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. اعتراضات آقای ک. الف. پ. با وکالت آقای ص. الف. نسبت به دادنامه شاره ۱۱۸۷ - ۹۴ مورخ ۱۳۹۴ / ۱۰ / ۱۴ شعبه دوم دادگاه تجدید نظر استان کهکیلویه و بویر احمدکه در جهت تایید رای بدوی متضمن حکم به اثبات رابطه زوجیت دائم فیمابین متداعیین و الزام فرجام‌خواه به ثبت واقعه ازدواج دائم با مهریه تعیین‌شده انشاء گردیده با توجه به جامع اوراق پرونده وارد و موجه نیست زیرا مدلول نکاحنامه شرعی مورخ ۹۳ / ۳ / ۲۰ پیوست پرونده که بامضاء طرفین دعوی و نیز شخص عاقد رسیده و عده‌ای بعنوان شهود ذیل آن را گواهی نموده‌اند و اصالت آن هم مصون از اعتراض فرجام‌خواه باقیمانده صراحت دارد که عقد نکاح فیمابین متداعیین بنحو دائم جاری گردیده و شخص عاقد بنام شیخ ع. ش. هم با حضوردر دادگاه بشرح صورتجلسه دادرسی مورخ ۹۴ / ۷ / ۶ صریحا و با قطع و تعیین گواهی نموده که صیغه جاری‌شده بین طرفین دعوی عقد دائم بوده نه موقت وهم چنین مسجلین نکاحنامه مدرکیه هم که در محضردادگاه از آن استماع گواهی بعمل آمده باتفاق دائم بودن عقد نکاح فیمابین متداعیین را مورد تایید و تصدیق قرار داده‌اند مضافا باینکه وکیل فرجام‌خواه در مدافعات خود در مراحل دادرسی اصل واقعه نکاح فیمابین موکل خود و فرجام خوانده را پذیرفته و مورد تایید قرار داده و صرفا مدعی موقت بودن آن می‌باشد که چون در نکاح با توجه به غلبه دائمی بودن نکاح بر موقت بودن آن، اصل بر دوام زوجیت بوده و وکیل فرجام‌خواه دلیل معارض اصل که موجب اسقاط آن باشد اقامه و ابراز ننموده لذا مطابق اصل، ادعای وکیل فرجام‌خواه مبنی بر موقت بودن نکاح بین طرفین دعوی بلحاظ عدم اثبات آن وجاهت قانونی نداشته و بالعکس ادعای فرجام خوانده مبنی بر دائمی بودن نکاح ثابت خواهد بود بنابراین و با توجه به ادله پیش گفته، نکاح دائم فیمابین طرفین دعوی ثابت و مدلل بوده و از این رو دادنامه‌های بدوی و فرجام خواسته که متکی بر ارزیابی ادله اثباتی و مبتنی بر استنباط و تشخیص دادگاه بوده و با توجه به مجموع اوراق و محتویات پرونده و استدلال منعکس در آراء صادره موجها و منطبق بر موازین قانونی اصدار یافته و از حیث ماهوی و از جهت رعایت اصول و قواعد دادرسی ایراد و اشکال موثر در تخدیش بر آراء مرقوم مترتب نبوده و اعتراضات وکیل فرجام‌خواه در حد و کیفیتی نیست که بمبانی استنباط و تشخیص دادگاه و مالا اساس دادنامه فرجام خواسته خلل و خدشه‌ای وارد و موجبات نقض آن را فراهم سازد فلذا ضمن رد فرجام‌خواهی فرجام‌خواه مستندا بماده ۳۷۰ قانون آئین دادرسی مدنی دادنامه فرجام خواسته ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: مسعود ک. پورنطنزی عضومعاون: جعفر پوربدخشان
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۴۰۵۰۰۰۰۴۷ شماره دادنامه: ۹۵۰۹۹۷۰۹۰۷۵۰۰۱۱۷ شعبه: شعبه پانزدهم دیوان عالی کشور تاریخ: ۱۳۹۵ / ۰۲ / ۲۶ - ۰۹:۰۰ قاضی: جعفر قدیانی قاضی: مرتضی شریفی قاضی: حسن حمیدیان; خلاصه جریان پرونده: حسب محتویات پرونده آقای ن. س. با وکالت آقای م. م. دادخواستی به خواسته اثبات زوجیت در تاریخ ۱۳۹۴ / ۴ / ۱۰ تقدیم دادگاه‌های عمومی حقوقی شهرستان اردبیل تقدیم نموده که پرونده جهت رسیدگی به شعبه دوازدهم دادگاه حقوقی شهرستان اردبیل ارجاع گردیده است. خواهان در توضیح خواسته خود اعلام نمود موکل بنده طبق عقدنامه عادی مورخه ۱۳۹۴ / ۱ / ۱۷ خانم ش. س. (خوانده ردیف اول) را به عقد دائم خود درآورده است اما آقای ر. الف. (خوانده ردیف دوم) با ارائه سند عادی کذب مدعی گردیده است که بین ایشان و خانم ش. س. رابطه زوجیت موقت دو ساله از تاریخ ۱۳۹۳ / ۸ / ۸ لغایت ۱۳۹۵ / ۸ / ۸ برقرار می‌باشد در حالی که عقدنامه موقت ادعائی فاقد شهادت شهود بوده و علاوه بر این استعلام انجام‌شده از حوزه علمیه شهرستان اردبیل و همچنین دفتر تبلیغات نشان‌دهنده آن است که عاقد عقدنامه موقت به نام آقای ع. ر. در دو مرکز یاد شده دارای پرونده تحصیلی یا پرونده پرسنلی نمی‌باشد و در واقع چنین شناسائی نگردید. لذا مستندا به ماده ۱۰۶۲ قانون مدنی تقاضای صدور حکم مبنی بر اثبات رابطه زوجیت دائم بین موکل اینجانب با خانم ش. س. را دارم، آقای ن. س. در تاریخ ۱۳۹۴ / ۴ / ۲۴ با تقدیم لایحه‌ای خطاب به دادگاه عزل وکیل خود (آقای م. م. را اعلام می‌نماید. آقای ت. خ. س. پدر خانم ش. س. طی لایحه‌ای تقدیمی اعلام می‌نماید با توجه به اینکه اینجانب به دخترم که بیست ساله و باکره است اذن در نکاح با آقای ر. الف. را (در نکاح موقت) نداده‌ام خواهشمند است جهت جلوگیری از وقوع جرم رابطه نامشروع و نیز حفظ کیان خانواده دخترم را تا زمان صدور حکم دادگاه به نفع یکی از مدعیان زوجیت تحویل خانواده‌اش نمایند. لازم به توضیح است که بعد از وقوع عقد دائم خانم ش. س. منزل پدر را ترک نموده و به آقای ر. س. ملحق گردیده و در نزد ایشان زندگی می‌نماید. در تاریخ ۱۳۹۴ / ۴ / ۲۳ خانم س. ج. به وکالت از آقای ن. س. وکالت‌نامه خود را تقدیم و طی لایحه‌ای اعلام می‌نماید که موکل اینجانب در تاریخ ۱۳۹۴ / ۱ / ۱۷ خانم ش. س. را به عقد دائم خود درآورده و شهود حاضر در جلسه و همچنین عاقد همگی حاضر به شهادت هستند اما آقای ر. الف. که مرتکب آدم ربائی گردیده برای فرار از مجازات و با ارائه سند ساختگی عادی، مدعی رابطه زوجیت موقت گردیده در حالی که با تفحص انجام‌شده عاقد آن نیز شناسائی نگردیده است (پرونده کیفری آقای ر. الف. در شعبه ۷ کیفری استان مطرح می‌باشد که به دلیل اختلاف در مسأله زوجیت و ضرورت رسیدگی حقوقی در دادگاه خانواده قرار اناطه رسیدگی صادر گردیده است تا طرفین ظرف یک ماه به دادگاه صالحه مراجعه و گواهی اقامه دعوی خود را به دادگاه کیفری ارائه نمایند.) وکیل خواهان در ادامه اظهار می‌دارد با توجه به پیامک‌های موجود و جعلی بودن عقدنامه موقت تقاضای صدور حکم اثبات زوجیت فیما بین موکل اینجانب و خانم ش. س. را دارم (صفحات ۴۲ و ۴۳) این پیامک‌ها از تاریخ ۱۵ فروردین تا ۲۳ فروردین ۹۴ بین آقای ر. الف. و خانم ش. س. رد و بدل گردیده و نشان‌دهنده آن است که آقای ر. الف. از عقد دائم ش. س. با موکل اینجانب مطلع بوده است در ردیف چهارده پیامک‌های ر. الف. به خانم س. فقط ۴۸ ساعت وقت می‌دهد تا نسبت به فرار از منزل و ملحق شدن به ایشان اقدام نماید. وکیل خواهان در جلسه مورخه ۱۳۹۴ / ۴ / ۲۴ دادگاه اعلام نمود که خوانده (ش. س.) دختر عموی موکل اینجانب می‌باشد که آقای ر. الف. پس از آدم ربائی و تهدید وی اقدام به تهیه عقدنامه موقت نموده است و با انگیزه فرار از مجازات تاریخ عقدنامه موقت را مقدم بر تاریخ عقد دائم تنظیم نموده است دادگاه قرار استماع شهادت شهود و همچنین عاقد و زوجه را صادر و اعلام می‌نماید همزمان آقای ن. س. اعلام می‌نماید که همسرش به همراه آقای ر. الف. قصد دریافت مدارک هویتی المثنی جهت خروج از کشور هستند لذا از دادگاه تقاضا می‌نماید به ثبت احوال و مراجع مربوطه اعلام نمایند تا از ارائه هرگونه مدارک هویتی المثنی به نامبردگان فوق‌الذکر خودداری نمایند. شهود تعرفه شده به نام‌های آقایان س. ز.، پ. د. (عاقد)، ف. س. و ت. خ. س. (پدر زوجه) و آقای ه. س. در وقت مقرر در دادگاه حاضر و شهادت دادند که در مجلس عقد حاضر و با حضور خانم ش. س. خطبه عقد دائم جاری گردید. دادگاه در تصمیم مورخه ۱۳۹۴ / ۵ / ۸ به آقای روز به الف. اعلام می‌نماید تا اصل عقدنامه موقت را به همراه زوجه و همچنین عاقد نکاح موقت در دادگاه حاضر نمایند و در تصمیم ۱۳۹۴ / ۶ / ۵ نیز به خواندگان اخطار نمود که اگر ظرف مهلت ۷ روز جهت ادای توضیحات در دادگاه حاضر نشده و صیغه نامه را ارائه نمایند صیغه نامه موقت از عداد دلائل خارج خواهد شد. دادگاه در تاریخ ۱۳۹۴ / ۶ / ۱۶ در وقت نظارت تشکیل جلسه داده و با عنایت به جامع اوراق و محتویات پرونده و توجها به اظهارات عاقد و شهود و همچنین ولی زوجه که جملگی صراحتا به وقوع عقد دائم بین خانم ش. س. و آقای ن. س. شهادت داده‌اند و از طرفی نیز خواندگان دعوی علیرغم ابلاغ قانونی در دو مرحله در جلسه دادرسی حضور نیافته‌اند و دلیل و مدرکی دال بر بی‌اعتباری ادعای خواهان و مستندات ابرازی وی ارائه ننمودند و با توجه به اینکه صیغه نامه موقت ابرازی فاقد اعضای ولی زوجه و شهود می‌باشد و در استعلام مربوطه و معموله از مراجع ذی‌ربط عاقد به نام آقای ع. ر. مورد شناسائی واقع نگردیده است دادگاه دعوی خواهان را وارد تشخیص داده و مستندا به ماده ۱۰۶۲ قانون مدنی و ماده ۱۹۸ قانون آئین دادرسی مدنی حکم بر اثبات زوجیت دائم بین خواهان و خوانده ردیف اول (آقای ن. س. و خانم ش. س.) با مهریه موصوف صادر و اعلام می‌نماید. با توجه به غیابی بودن رأی صادره آقایان ع. ق. و الف. ص. الف. به وکالت از آقای ر. الف. و خانم ش. س. به رأی صادره اعتراض و تقاضای واخواهی نمودند. در لایحه تقدیمی عقدنامه موقت دو ساله را که در دفتر ازدواج و بر اساس رأی صادره از شعبه اول دادگاه عمومی بخش ا … ثبت رسمی گردیده است را به دادگاه ارائه می‌نمایند وکلای مارالذکر در لایحه تقدیمی اعلام می‌نمایند که موکلین آنها در تاریخ ۱۳۹۴ / ۶ / ۱ باقیمانده مدت صیغه موقت را بذل و متعاقب آن در تاریخ ۱۳۹۴ / ۶ / ۱ (همان تاریخ) با تعیین صداق ۱۱۴ عدد سکه به صورت رسمی و دائمی با یکدیگر ازدواج نموده‌اند و هم‌اکنون به مدت ۷ ماه است که با یکدیگر زندگی مشترک دارند و علاوه بر این خانم ش. س. اعلام می‌نماید که ذیل عقدنامه دائم با آقای ن. س. را امضاء ننموده است و امضا ایشان در زیر عقدنامه عادی دائمی جعل گردیده است در نتیجه چنین عقدی از روی قصد و رضای موکله بنده نبوده و بطلان دعوی مورد تمنا است (ص ۹۵) دادگاه با توجه به ارائه سند رسمی ازدواج قرار استماع شهادت سر دفتر و عاقد را صادر و اعلام می‌نماید. صفحه ۱۳۴ پرونده حاکی از آن است که خانم ش. س. طی دادخواستی از دادگاه بخش ارشق تقاضا می‌نماید که با توجه به تعهد آقای ر. الف. بر ثبت رسمی نکاح موقت او را ملزم به ثبت رسمی نکاح موقت می‌نمایند با توجه به اقرار آقای ر. الف. بر این تعهد دادگاه او را ملزم به ثبت نکاح موقت می‌نماید. در جلسه ۱۳۹۴ / ۹ / ۱۰ وکلای طرفین در دادگاه حضور دارند و خطاب به دادگاه اعلام نمودند که خانم ش. س. هم‌اکنون حامله بوده و دارای جنین ۶ ماهه می‌باشد و در این خصوص تقاضای ارجاع به پزشکی قانونی را نمودند. سر دفتر مربوطه نیز با ارسال لایحه‌ای خطاب به دادگاه اعلام نمود اینجانب بر اساس رأی صادره از دادگاه بخش ا … به شماره ترتیب ۳۱۲۴ در مورخه ۱۳۹۴ / ۵ / ۱۷ ازدواج آن‌ها را به صورت رسمی ثبت نمودم کپی حکم بدوی و قطعیت آن نیز به پیوست برای دادگاه ارسال‌شده است (ص ۱۳۸) ولی زوجه طی لایحه‌ای اعلام نمود سند نکاحیه ارائه‌شده فاقد امضاء اینجانب به عنوان ولی زوجه می‌باشد علاوه بر این سردفتر قبل از قطعیت دادنامه یعنی ۱۴ روز پس از تنظیم دادنامه اقدام به ثبت ازدواج نموده است ضمنا عده بذل مدت در نکاح منقطع طبق منطوق ماده ۱۱۵۲ قانون مدنی دو طهر (نزدیک به دو ماه) است که این امر نیز رعایت نگردیده است زیرا با بذل مدت در یک روز صیغه عقد دائم هم جاری و ثبت می‌شود لذا طبق ماده ۱۰۵۰ قانون مدنی ازدواج با زنی که در عده است باطل می‌باشد دادگاه در تاریخ ۱۳۹۴ / ۱۰ / ۵ تشکیل جلسه داده و با توجه به اینکه عقد دائمی فیما بین آقای ن. س. و خانم ش. س. با اذن ولی زوجه و با حضور شهود و جری تشریفات شرعی و عرفی و با اذن زوجه صورت پذیرفته و برای دادگاه کاملا محرز شده است ادعای وکیل واخواهان مبنی بر وجود موانع نکاح به هنگام عقد دائم و اینکه زوجه عقدنامه دائم را امضاء ننموده است را غیر ثابت تشخیص داده است صرف‌نظر از اینکه اذن ولی در ازدواج دائم شرط است در یک روز بذل مدت و صیغه نکاح دائمی جاری و ثبت گردیده است و رعایت دو طهر نگردیده است لذا عمل آنان فاقد وجاهت قانونی و شرعی است و با توجه به اینکه اعتراض مؤثر و موجهی که موجب فسخ دادنامه معترض عنه را ایجاب نماید به عمل نیامده ضمن رد واخواهی مستندا به ماده ۳۰۵ قانون آئین دادرسی مدنی دادنامه معترض عنه را عینا تأیید و استوار می‌نماید. وکلای محکوم علیها با تقدیم لایحه‌ای به رأی صادره اعتراض نموده و در لایحه اعتراضی اعلام می‌نمایند آقای ر. الف. و خانم ش. س. (موکلین) به تصور نکاح صحیح و پرهیز از تولد ناشی از زنا یا شبهه اقدام به انعقاد نطفه نمودند حکم دادگاه مبنی بر اینکه در لحظه انعقاد نطفه خانم ش. س. زوجه فرد دیگری بوده است با لزوم حفظ کرامت مسلمین و عرض آنها منافات داشته و موجب سرشکستگی و سرافکندگی طفل خواهد بود لذا در صورت تعارض و تزاحم دادگاه باید نکاحی که ثمره آن چنین ذی روحی است که کمتر از ۳ ماه به تولد آن مانده است را ترجیح دهد. علاوه بر این در زمان تنظیم عقدنامه دائمی عادی فیما بین آقای ن. س. و خانم ش. س. عمل مواقعه بر اساس نکاح‌نامه موقت انجام پذیرفته بود و به همین دلیل خانم ش. س. اقدام به فرار از منزل و ملحق به همسر خود آقای ر. الف. می‌گردد. ضمنا موکلین اینجانبان مقلد جناب آقای بهجت بوده و نظر ایشان بر عدم اشتراط اذن ولی می‌باشد. علاوه بر آن اذن ولی در باکره شرط است نه در ما نحن فیه که براساس نکاح موقت مواقعه آنها منجر به ازاله بکارت گردیده است و هم‌اکنون دارای سند ازدواج دائمی رسمی می‌باشند و دادگاه نمی‌تواند در برابر سند رسمی و قبل از ابطال آن به سند عادی ارائه‌شده اصالت دهد و بر اساس آن رسیدگی و مبادرت به صدور رأی نماید. وکیل آقای ن. س. در پاسخ به لایحه تجدیدنظرخواهان اعلام نموده است دادنامه صادره با رعایت کلیه موازین شرعی و قانونی و به طور جامع‌الاطراف صادر گردیده است روحانی و سردفتر شماره ۳۴، ولی زوجه، شهود تعرفه شده، پیامک‌های رد و بدل شده از ۱۵ فروردین تا ۲۳ فروردین، اقرار خانم س. در کیفری استان و برگ آزمایش شماره ۱۴۸ مورخه ۱۳۹۴ / ۱ / ۱۰ هم بیانگر آن است که خانم س. با رضایت کامل عقدنامه را امضاء نموده است. شعبه دوم دادگاه تجدیدنظر استان اردبیل با توجه به اوراق پرونده اعلام می‌نماید: دادگاه بدوی با رعایت اصول دادرسی و استدلال و استنتاج صحیح انشاء رأی نموده است و اظهارات وکیل تجدیدنظرخواه مدلل به نظر نمی‌رسد زیرا عقل سلیم قبول نمی‌کند عقد موقتی صورت بگیرد که عاقد آن مورد شناسائی واقع نشده است و به دلیل آنکه طرفین متواری بودند به احتمال قوی سند محلی هم نداشته و شهودی هم در عقد نباشند ضمنا ادعای جعل وکیل محترم تجدیدنظرخواه می‌بایست در جلسه اول مطرح می‌شد و در این مرحله چنین ادعائی جایگاه نداشته است و اینکه وکیل محترم اذن ولی را در صفحه ۱۶۵ پرونده مورد نقد قرار می‌دهد اجتهاد در برابر نص است و طبق ماده ۱۰۴۳ اصلاحی ۱۳۷۰ / ۸ / ۱۴ ق. م نکاح دختر باکره اگرچه به سن بلوغ رسیده باشد موقوف به اجازه پدر یا جد پدری است و علاوه بر این عقد جاری‌شده توسط روحانی محترم آقای دهقان نیز بدون ایراد بوده است بنابراین ادعای وکلای آنان (وکلای تجدیدنظرخواهان) دائر بر صیغه‌نامه قبلی کانون خانوادگی را متزلزل نموده و مخالف عرف محلی و تالی فاسد خواهد داشت که چنین هنجار شکنی اگر بدعت شود سنگ روی سنگ بند نخواهد شد لذا مستندا به ماده ۳۴۸ و قسمت آخر ماده ۳۵۸ آئین دادرسی دادگاه‌های عمومی و انقلاب در امور مدنی حکم بدوی تأیید می‌شود. فرجام‌خواه و وکیل ایشان در وقت مقرر با تقدیم لایحه‌ای که در صورت لزوم به هنگام شور قرائت خواهد شد نسبت به رأی صادره اعتراض نموده‌اند که پرونده پس از وصول به دیوانعالی کشور و جری تشریفات لازم جهت رسیدگی به این شعبه ارجاع گردیده است. هیئت شعبه در تاریخ بالا تشکیل گردید. پس از قرائت گزارش آقای حسن حمیدیان عضو ممیز و اوراق پرونده در خصوص دادنامه شماره ۰۱۲۴۳ ۱۳۹۴ / ۱۱ / ۲۵ فرجام‌خواسته مشاوره نموده چنین رأی می‌دهد: رأی شعبه: فرجام‌خواهی آقای ر. الف. و خانم ش. س. نسبت به دادنامه شماره ۰۱۲۴۳ مورخه ۱۳۹۴ / ۱۱ / ۲۵ صادره از شعبه دوم تجدیدنظر استان اردبیل با بند ۵ از ماده ۳۷۱ قانون آئین دادرسی دادگاه‌های عمومی و انقلاب در امور مدنی مطابقت دارد زیرا دادنامه فرجام‌خواسته به دلایل ذیل مطابق دلائل و مستندات ارائه‌شده در پرونده صادر نگردیده است ۱ - در نکاح موقت شرط اذن پدر (اذن ولی) بستگی به شرایط و نوع تقلید زوج و زوجه دارد که در ما نحن فیه حسب اعلام وکیل مربوطه موکلین ایشان مقلد حضرت ایت ا … بهجت بوده و نظر ایشان بر عدم اشتراط اذن ولی در نکاح موقت می‌باشد. ۲ - دادگاه بخش ا … پس از احراز صحت نکاح‌نامه موقت زوج را بر اساس اقرار به تعهد وی ملزم به ثبت رسمی نکاح موقت در یکی از دفاتر ازدواج و طلاق می‌نماید ۳ - بذل مدت از سوی زوج در نکاح موقت و اقدام فوری برای نکاح دائم با همان زوجه نیازمند به رعایت عده (دو طهر) نبوده و از نظر شرعی ایرادی بر نکاح دائمی رسمی بعد از بذل مدت وارد نمی‌باشد ۴ - خانم ش. س. اعلام نموده که ذیل عقدنامه عادی دائمی را امضاء ننموده صرف‌نظر از اینکه صحت و سقم موضوع ادعائی به کارشناس مربوطه ارجاع نگردیده دلیل اکراهی بودن آن نیز می‌باشد علاوه بر این ترک منزل پدری و ملحق شدن به همسر دلخواه خود که در نکاح موقت ایشان بوده و همچنین دارای فرزند شدن از ایشان و شروع زندگی مشترک و قرائن متراکمه دیگر نشان‌دهنده آن است که ازدواج موقت و سپس دائمی آنان از روی قصد و رضا انجام پذیرفته است لذا با توجه به مراتب اشعاری رأی فرجام خواسته نقض و به استناد بند ۲ از ماده ۳۷۰ قانون آئین دادرسی دادگاه‌های عمومی و انقلاب در امور مدنی و همچنین بند ج از ماده ۴۰۱ قانون مارالذکر رسیدگی بعدی به شعبه هم‌عرض صادر کننده رأی منقوض محول می‌گردد. شعبه پانزدهم دیوان عالی کشور رئیس: جعفر قدیانی; عضو معاون: مرتضی شریفی; عضو معاون: حسن حمیدیان
. 
. 
<#>
. رأی شعبه دیوان عالی کشور. در تاریخ ۱۳۹۴ / ۱۲ / ۳ الف. ف. به طرفیت اداره ثبت احوال زنجان مبادرت به تقدیم دادخواست به دادگستری قم کرده و با استناد به شناسنامه‌های خود و مادرش و کارت ملی درخواست رسیدگی و صدور حکم به اصلاح شناسنامه خود از حیث مشخصات مادرش نموده است و در توضیح آن نوشته است که مشخصات مادر او بطور کامل در سند سجلی وی ثبت نگردیده و باعث بروز مشکلاتی به او شده است تقاضای صدور حکم کرده است شعبه دوم دادگاه عمومی حقوقی وقت رسیدگی تعیین و طرفین را بدادرسی دعوت می‌کند اداره خوانده لایحه‌ی تسلیم دادگاه نموده و آنرا از باب اثبات نسب تلقی و اضافه می‌نماید چنانچه ادعای خواهان برای قاضی محترم محرز گردد وفق مقررات دادنامه اجرا خواهد شد ۰ دادگاه ختم رسیدگی را اعلام و طی دادنامه‌ی شماره‌ی ۹۵۰۹۹۷۲۵۱۲۲۰۰۰۸۱ - ۹۵ / ۱ / ۳۰ مستندا به بند ۸ ماده ۳۶ قانون ثبت احوال و ماده ۲۶ قانون آئین دادرسی مدنی قرار عدم صلاحیت به اعتبار اداره ثبت احوال زنجان صادر و پرونده را بدیوان کشور ارسال داشته است ۰ هیئت شعبه در تاریخ بالا تشکیل گردید پس از قرائت گزارش آقای غفارپور عضو ممیز و ملاحظه اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. دستور ماده ۳۶ قانون ثبت احوال که اجرای آن به عهده اداره ثبت احوال است آنجاست که ابتدائا متقاضی به سازمان مزبور مراجعه و بر اساس سوابق و دفاتر سجلی درخواست صدور شناسنامه کند در قضیه مطروحه برای خواهان شناسنامه صادر ولی مشخصات کامل فردی که بعنوان مادر او معرفی‌شده است در شناسنامه وی درج نشده است و آن مبین این امر است که در سوابق سجلی سازمان مزبور مشخصات کامل از مادر وی نبوده است بعلاوه هویت و نام خواهان در ردیف فرزندان ز. در شناسنامه او قید نشده است لذا با صدور شناسنامه برای خواهان تغییر بعدی هویت و مشخصات مادر دارنده شناسنامه دارای آثار حقوقی است و صرفا جنبه‌ی اداری ندارد و احراز آن مستلزم رسیدگی قضائی است و نتیجه از صلاحیت سازمان خوانده خارج و در صلاحیت دادگاه است نظر به جهات یاد شده قرار صادره از دادگاه قابل تأیید نیست مستندا به مراتب فوق و ماده ۲۸ قانون آئین دادرسی مدنی دادنامه‌ی صادره نقض و پرونده برای رسیدگی اعاده می‌شود. 
. 
رئیس شعبه سوم دیوانعالی کشور - حسن غفار پور مستشار-رسول شاملو
. 
. 
<#>
. رأی خلاصه جریان پرونده. ۱ - ذ. ن. ق. ۲ - ع. ج. به اتهام خرید تعداد ۲۰ قبضه سلاح شکاری (خریده انبوه) تحت تعقیب دادسرای عمومی و انقلاب … قرار گرفته‌اند. بدین توضیح به قرارگاه استانی … سپاه اطلاع می‌رسد نامبرده در امر خرید و فروش سلاح به صورت انبوه فعالیت دارند، عامل اطلاعاتی قرارگاه با نامبردگان وارد مذاکره برای خرید سلاح شده، با هماهنگی شفاهی با معاون دادستان متهم ردیف دوم دستگیر و ردیف اول از صحنه فرار می‌کند که از داخل خودروی پرشیا … تعداد ۲۰ قبضه سلاح شکاری تک لول با مارک federal usa کشف می‌شود. ردیف دوم اظهار می‌دارد ر. و س. خریدار اسلحه بودند من واسطه شدم که از ذ. ن. اسلحه بخرم و تحویل آنها بدهم، که در حین پرداخت پول دستگیر شدم. متهم ردیف اول که در تاریخ ۹۴ / ۴ / ۱۲ متواری شده بود، در تاریخ ۹۴ / ۴ / ۱۵ داوطلبانه خود را به ستاد خبری سپاه … معرفی کرده است. وی در بازجویی اولیه اظهار نموده اسلحه‌ها را از شخصی به نام پ. خ. خریداری کرده است. در تحقیقات بعدی ردیف اول خود را عامل اصلی خرید و فروش سلاح و ردیف دوم را واسطه ذکر کرده است. پرونده با صدور قرار جلب به محاکمه و کیفرخواست به دادگاه کیفری ۱ ارسال به شعبه دوم ارجاع شده است. دادگاه پس از جری تشریفات مقرر در مواد ۳۸۴ تا ۳۸۷ قانون آیین دادرسی کیفری و اعطاء مهلت و تعیین وکیل تسخیری برای متهمان به علت عجز از معرفی وکیل و تشکیل جلسه مقدماتی و عدم وصول ایراد از ناحیه وکلا و گزارش عضو دادگاه، دستور تعیین وقت رسیدگی صادر و در تاریخ ۹۴ / ۱۲ / ۱۵ با حضور نماینده دادستان و متهمان و وکلای مدافع آنان تشکیل جلسه داده، متهم ردیف اول اتهام انتسابی را انکار کرده، اظهار نموده در سفر … با فردی به نام پ. آشنا شده یک روز پ. با وی تماس گرفته و گفته بیا کشتارگاه من در … بودم، آمدم کشتارگاه گفت این خودرو را به فردی به نام ر. برسان، البته گفت برو شخص ر. را بیاور من رفتم ر. را آوردم که دستگیر شدم و بابت این کار دویست هزار تومان از پ. گرفتم و اصلا ع. را ندیده بودم و نمی‌دانستم در ماشین اسلحه هست اظهارات خود را درسپاه قبول دارم ولی در دادسرا از من بازجوئی شده. وکیل تسخیری بر اساس مدافعات متهم از وی دفاع کرده است ردیف دوم نیز انکار نموده و اظهار کرده است جلوی بانک مرا گرفته در حالی که من اسلحه ندیدم و در دادسرا اجازه صحبت کردن به من داده نشد با ذ. از … به … آمدیم باهم به کشتارگاه رفتیم ذ. با خودرو رفت و من جلوی بانک داشتم شارژ می‌خریدم گفتند اسلحه مال شماست متهم نیز اظهارات خود را درسپاه قبول دارد ولی در دادسرا اجازه صحبت نداده‌اند. وکیل مدافع از وی دفاع کرده دادگاه پس از اخذ آخرین دفاع باتوجه به منطوق ماده ۱۷۶ قانون مجازات اسلامی مصوب ۱۳۹۲ وکشف سلاح‌ها از خودروی پرشیای شماره …بزهکاری آنان را احراز کرده به استناد مواد ۱۶۴، ۱۷۱ و ۱۷۲ قانون مجازات اسلامی و بند الف ماده ۶ ناظر به مواد ۷ و ۱۸ قانون قاچاق اسلحه و مهمات و دارندگان سلاح و مهمات غیرمجاز و ماده ۷ آئین نامه اجرائی قانون هریک از نامبردگان را به پنج سال حبس تعزیری و ضبط سلاح‌های کشف‌شده به نفع وزارت دفاع و پشتیبانی نیروهای مسلح محکوم کرده و اجرای حبس متهم ردیف دوم رابه مدت پنج سال و اجرای نصف مدت محکومیت ردیف اول را نیز به مدت پنج سال طبق ماد ۴۶ قانون مجازات اسلامی تعلیق کرده است. نماینده دادستان عمومی و انقلاب … طبق بند پ ماده ۴۳۳ قانون آئین دادرسی کیفری به علت تعلیق کل یا بعض مجازات متهمان به دادنامه اعتراض کرده است. ذ. ن. شخصا طی لایحه‌ای و وکیل مدافع تسخیری وی نیز به موجب لایحه جداگانه‌ای به دادنامه صادر شده اعتراض کرده‌اند. پرونده به دفتر دیوان عالی کشور ارسال و به این شعبه ارجاع شده است. هیئت شعبه در تاریخ بالا تشکیل گردید. پس از قرائت گزارش آقای فرج اللهی عضو ممیز و ملاحظه اوراق پرونده و نظریه کتبی آقای محمدرضا الهی منش دادیار دیوان عالی کشور اجمالا مبنی بر باتوجه به محتویات پرونده تقاضای نقض دادنامه فرجام خواسته را دارم، در خصوص دادنامه فرجام خواسته مشاوره نموده چنین رأی می‌دهد:. رأی شعبه دیوان عالی کشور. با توجه به این‌که ازناحیه معترضان اعتراضی که موثر در مقام باشد به عمل نیامده دادنامه از حیث انطباق با قانون و رعایت اصول دادرسی فاقد اشکال است و لیکن رأی دادگاه از حیث ا حراز بزهکاری واجد اشکال است؛ زیرا اقراری که طبق ماده ۱۶ قانون مجازات اسلامی موضوعیت دارد و می‌تواند مستند حکم قرار بگیرد باید حسب ماده ۳۶۰ قانون آئین دادرسی کیفری مصوب ۱۳۹۲ نزد دادگاه صادرکننده حکم بیان شود و واجد شرایط لازم در ماده مرقوم و مواد مربوط به اقرار در قانون مجازات اسلامی باشد، در حالی که دادگاه اقرار متهمان نزد ضابط بازپرس را مستند رأی خود قرار داده است و چنین اقراری که ملحق به انکار می‌شود، به عنوان اماره و قرینه با قرائن دیگر می‌تواند مبنای علم قاضی قرار بگیرد (ماده ۱۶۲) لذا دادنامه فرجام خواسته را به استناد بند ب ماده ۴۶۹ قانون آئین دادرسی کیفری نقض و رسیدگی به شعبه دیگر دادگاه کیفری یک … محول می‌شود. 
. 
شعبه سی و دوم دیوان عالی کشور- رئیس و عضو معاون
. 
رضا فرج اللهی-عبدالحمید مرتضوی
. 
. 
<#>
. رأی شعبه دیوان عالی کشور. آقایان الف. ر. و الف. سندی به وکالت از آقای م. د. به طرفیت آقایان م. د. و س. س. دادخواست الزام به تنظیم سند رسمی صلح سرقفلی سه باب مغازه طبقه فوقانی پلاک … مفروز از … بخش … گیلان (۵۱ / ۵۱ متر مربع) و الزام به تنظیم سند رسمی اجاره آنها با احتساب خسارات دادرسی تقدیم دادگاه‌های عمومی فومن نموده‌اند که در شعبه دوم به کلاسه ۹۴۰۲۵۶ ثبت و وکیل خواهان در جلسه مورخ ۹۴ / ۵ / ۱۰ توضیح داده که سرقفلی در سال ۸۲ و قبل از تنظیم سند رهنی صورت گرفته و آقای س. (مرتهن) در انتقال ملک راهن به او، قائم‌مقام مالک قبلی است … دادگاه در پایان جلسه وضعیت ثبتی ملک را خواسته است (ص ۱۶ تا ۱۸) پاسخ استعلام ثبتی حاکیست که سند مالکیت ششدانگ اعیان پلاک مزبور (۵۱ / ۵۰ متر مربع) به آقای م. د. صادر و تسلیم‌شده سپس برابر سند رهنی … - ۹۰ / ۷ / ۲۴ دفتر … رشت در قبال یک میلیارد و پانصد میلیون ریال در رهن آقای س. س. بوده سپس برابر سند قطعی …- ۹۳ / ۱۲ / ۲۷ دفتر … فومن به آقای س. انتقال اجرایی شده است (ص ۳۴) دادگاه در وقت فوق‌العاده مورخ ۹۴ / ۷ / ۲۵ قید کرده که چون پرونده استنادی کلاسه ۹۱۰۳۲۲ شعبه ۲ دادگاه عمومی واصل نشده وقت نظارت تجدید شود (ص ۳۸) و ظاهرا با تهیه تصویر دادنامه‌ای از ;پرونده مزبور مبادرت به صدور دادنامه شماره ۷۱۶ - ۹۴ / ۹ / ۸ در وقت فوق‌العاده نموده که اجمالا چنین است: ((… نظر به اینکه برابر سند رهنی شماره …- ۹۲ / ۱۲ / ۶ پلاک … مفروز از … بخش … گیلان با کلیه ملحقات و متعلقات و منضمات و مشترکات در رهن مرتهن قرار گرفته و اذن در شیء، اذن در لوازم آن نیز می‌باشد و خواهان مدعی است با سند عادی سرقفلی مغازه را از خوانده ردیف اول خریده، صرفنظر از اینکه سند عادی تاب مقاومت با سند رسمی را ندارد و در رهن اصل بر اینست که اعیان و منافع نیز در رهن قرار می‌گیرد لذا دادگاه دعوی خواهان را ثابت تشخیص نداده.. حکم بربطلان دعوی خواهان صادر و اعلام می‌نماید.)) (ص ۵۰) این حکم در تاریخ ۹۴ / ۹ / ۱۶ (ص ۵۶ و ۵۷) ابلاغ‌شده و وکلای خواهان در تاریخ ۹۴ / ۱۰ / ۲۳ (ص ۶۴) از آن فرجامخواهی نموده‌اند که پس از ابلاغ مراتب، پرونده به دیوان عالی کشور ارسال و در تاریخ ۹۵ / ۱ / ۱۶ به این شعبه ارجاع شده است. هیأت شعبه در تاریخ فوق تشکیل است. پس از قرائت گزارش عضو ممیز و انجام مشاوره بشرح ذیل رأی صادر می‌نماید:. رأی شعبه دیوان عالی کشور. با عنایت به انتقال سرقفلی سه باب مغازه‌های موضوع دعوی به خواهان در تاریخ ۸۲ / ۱ / ۲۸ و اجاره‌نامه مربوطه که مستندات مذکور از انکار و تردید مصون مانده نظر به اینکه در تاریخ تنظیم سند رهنی ساختمان بین خواندگان، مالکیت منافع مغازه‌ها متعلق به خواهان بوده و قابلیت رهن نداشته و استدلال دادگاه بر اینکه ((اصل بر اینست که در رهن اعیان و منافع نیز در رهن قرار می‌گیرد)) کاملا مخدوش است زیرا وقتی سرقفلی متعلق حق غیر است چگونه مالک اعیانی می‌تواند حق غیر را بدون اذن مالک منافع در رهن قرار دهد؟ لذا رأی فرجامخواسته را که بدون توجه به این امر صادر شده مستندا به ماده ۳۶۷ و بندهای ۲ و ۳ و ۵ ماده ۳۷۱ و بند ج ماده ۴۰۱ قانون آئین دادرسی دادگاه‌های عمومی و انقلاب در امور مدنی نقض و رسیدگی مجدد را به شعبه دیگر دادگاه عمومی فومن ارجاع می‌نماید. 
. 
شعبه ۵ دیوانعالی کشوررئیس: مهدی اسلامی&مستشار: احمد کریم زاده
. 
. 
<#>
. رأی خلاصه جریان پرونده. شعبه سوم دادگاه عمومی حقوقی رفسنجان طی دادنامه شماره ۳۰۰۶۰۹ - ۹۴ / ۶ / ۲۱ درخصوص دعوی آقای م. خ. س. با وکالت آقایان الف. و الف. ک. به طرفیت ۱ - آقای م. غ. ح. ۲ - م. م. ۳ - شرکت ک. ص. ب. به خواسته ۱ - ابطال وکالت‌نامه شماره …- ۸۹ / ۷ / ۲۹ دفترخانه …رفسنجان ۲ - ابطال سند صلح شماره …- ۹۱ / ۱۰ / ۱۳ دفترخانه …کرمان، رأی به ابطال صلح‌نامه با توجه به اعمال ناشی از وکالت‌نامه توسط خوانده ردیف اول را بی‌اعتبار دانسته، صادر نموده است. نسبت به دادنامه موصوف شرکت ک. ص. ب. و آقای م. خ. س. به طور علیحده در دادخواستهای جداگانه تجدید نظر خواهی کرده‌اند. و آقای م. م. نسبت به همین دادنامه نیز به صورت علیحده اقدام به فرجامخواهی نسبت به دادنامه یاد شده نموده است و سابقه‌ای از رسیدگی دادگاه تجدیدنظر در پرونده ملاحظه نشد و پرونده جهت رسیدگی فرجامخواهی آقای م. م. به دیوان عالی کشور ارسال و به این شعبه ارجاع شده است که پس از ثبت و تکمیل آن توسط دفتر اینک پرونده تکمیلا تحت نظر قرار دارد و پس از بررسی محتویات پرونده و انجام مشاوره به شرح آتی اتخاذ تصمیم می‌نماید: 
. 
. رأی شعبه دیوان عالی کشور. ارسال پرونده قبل از رسیدگی مرحله تجدیدنظر در دو فقره تجدیدنظرخواهی‌های بعمل آمده موردی نداشته زیرا رسیدگی مرحله تجدید نظر در راستای رسیدگی و دادرسی مرحله قبل از فرجام است، افزون بر آن رسیدگی مرحله تجدیدنظر ماهوی است درحالی‌که رسیدگی فرجامی شکلی است و با توجه به تجدیدنظرخواهی‌های بعمل آمده چه‌بسا اصولا با صدور رأی از دادگاه تجدیدنظر که در ماهیت دعوی نیز می‌باشد اصولا مورد و نیازی برای فرجامخواهی نباشد، علیهذا مقرر است پرونده از آمار شعبه کسر و عینا جهت رسیدگی مرحله تجدیدنظر، از طریق دادگاه بدوی اقدام شود. بدیهی است پس از رسیدگی مرحله تجدید نظر در مورد ارسال پرونده به این مرجع جهت رسیدگی فرجامی اقدام مقتضی بعمل خواهدآمد. 
. 
شعبه پنجم دیوان عالی کشور رئیس شعبه: مهدی اسلامی-مستشار: جلیلی تقویان
. 
. 
<#>
. رأی شعبه دیوان عالی کشور. شماره پرونده: ۹۲۰۹۹۸۵۱۸۵۵۰۱۸۵۱ شماره دادنامه: ۹۶۰۹۹۷۰۹۰۷۵۰۰۱۰۲ شعبه: شعبه پانزدهم دیوان عالی کشور تاریخ: ۱۳۹۶ / ۰۲ / ۳۱ - ۱۲:۱۸ قاضی: مرتضی شریفی قاضی: سید محمود تولیت قاضی: جعفر قدیانی. خلاصه جریان پرونده: در این پرونده خانم ع. ع. با وکالت س. آ. در مورخه ۱۳۹۲ / ۱۲ / ۵ با تقدیم دادخواست به خواسته تقاضای صدور گواهی عدم امکان سازش به طرفیت آقای م. الف. طرح دعوی نموده است. و وکیل اعلام کرده خوانده با وجود دو فرزند مشترک دارای سوء رفتار شدید بوده به نحوی که منجر به بیماری زوجه گردیده و بدون اذن اقدام به ازدواج مجدد نموده و نفقه نمی‌دهد و طی دادنامه ۱۲۵۶ مورخه ۱۳۹۲ / ۸ / ۲۵ محکوم گردیده لذا با توجه به تخلف از شروط ضمن عقد و عسر و حرج تقاضای صدور حکم طلاق دارد. شعبه اول دادگاه عمومی شهرستان سرخس پرونده را به شورای حل اختلاف جهت صلح و سازش ارسال نموده است. شورا طی صورت‌جلسه مورخه ۱۳۹۲ / ۱۲ / ۲۰ اعلام کرده تلاش جهت سازش به نتیجه نرسیده و پرونده را اعاده نموده است. دادگاه در مورخه ۱۳۹۳ / ۱ / ۳۱ تشکیل جلسه داده، وکیل خواهان خواسته را به شرح دادخواست اعلام نموده و به حکم قطعی نفقه و ازدواج مجدد به اقرار خوانده و گواهی پزشک ناشی از سوء رفتار زوج اشاره نموده است. خوانده پاسخ داده: قبول دارم. بنده بدون اجازه ازدواج مجدد نمودم. و تا ۱۳۹۲ / ۹ / ۱۵ که منزل را ترک نمود بنده کل نیازهای ایشان را می‌دادم. و بیماری ایشان ربطی به بنده ندارد. دادگاه طرفین را به داوری ارجاع نموده است. آقای م. ع. داور زوجه اعلام کرده صلاح طرفین به طلاق می‌باشد. آقای افشین غلامی داور زوج اظهار داشته سازش انجام‌نشده است. و بنده صلاح زوجین را بر جدایی می‌دانم. شعبه اول دادگاه عمومی سرخس به موجب دادنامه شماره ۱۴۳۴ مورخه ۱۳۹۳ / ۹ / ۱۲ با احراز عسر و حرج زوجه حکم به الزام زوج به طلاق صادر و مقرر داشته ۱ - زوجه نسبت به مهریه اقدام قضایی نموده ۲ - از سایر حقوق خود گذشت نموده ۳ - جهیزیه را مطالبه دارد. ۴ - حضانت فرزندان طبق قانون می‌باشد ۵ - نوع طلاق خلعی است و سردفتر می‌تواند به نمایندگی از دادگاه صیغه طلاق را جاری نماید. خانم ع. ع. با وکالت س. آ. نسبت به دادنامه اعتراض نموده و اعلام کرده در دادنامه اشاره گردیده موکله از سایر حقوق خود گذشت نموده در حالی که در جلسه رسیدگی صراحتا حقوق خود را مطالبه کرده است. لذا تقاضای نقض و اصلاح دادنامه را در این قسمت نموده است. همچنین آقای ع. ع. ز. به وکالت از م. الف. اعتراض و تقاضای نقض دادنامه و رد دعوی زوجه را نموده است. در جلسه مورخه ۱۳۹۴ / ۲ / ۲۸ دادگاه بدوی که با اعاده پرونده از تجدیدنظر صورت گرفته: وکیل زوجه اعلام کرده نسبت به نفقه اجرائیه صادر و در مرحله توقیف اموال می‌باشد و زوج ازدواج مجدد هم نموده است. و پرونده نفقه نیز ملاحظه و مشخص گردیده در مورخه ۱۳۹۳ / ۹ / ۱۴ طی شماره ۲۴۸ برگ اجرائیه صادر و عملیات اجرایی شروع‌شده است. دادگاه تجدیدنظر به موجب دادنامه شماره ۱۳۹۴ مورخه ۱۳۹۴ / ۹ / ۹ با نقض دادنامه بدوی حکم به ابطال دعوی زوجه نموده و استدلال دادگاه عبارت است از ۱ - استناد دادگاه ماده ۱۱۲۹ قانون مدنی بوده درحالی‌که خواسته خواهان نبوده، ۲ - حکم محکومیت نفقه ۱۳۹۲ / ۸ / ۲۵ صادر شده که در زمان طرح دعوی طلاق در حال تشریفات اجراء بوده و مطابق صورت‌جلسه ۱۳۹۴ / ۸ / ۲۱ در ۱۳۹۳ / ۹ / ۱۳ اجرائیه صادر گردیده و لذا اعمال ماده ۱۱۲۹ بلاوجه بوده است. خانم ع. ع. نسبت به دادنامه فرجام‌خواهی نموده و در لایحه تقدیمی وی آمده که خواسته اینجانب به لحاظ نفقه نبوده که دادگاه تجدیدنظر به این استناد دعوی را رد نموده بلکه به لحاظ عسر و حرج به لحاظ ترک نفقه و ترک منزل مشترک توسط زوج و ازدواج مجدد بوده است. آقای ع. ع. ز. وکیل زوج نیز در پاسخ اعلام نموده ۱ - شروط ضمن عقد توسط زوج امضاء نشده ۲ - در مورد نفقه پس از صدور حکم و قبل از صدور اجرائیه دادخواست داده‌شده است که مشروح کامل لوایح طرفین هنگام شور قرائت می‌گردد. هیئت شعبه در تاریخ بالا تشکیل گردید. پس از قرائت گزارش آقای سید محمود تولیت عضو ممیز و اوراق پرونده در خصوص دادنامه شماره ۱۳۹۴ ; ۱۳۹۴ / ۹ / ۹ فرجام‌خواسته مشاوره نموده چنین رأی می‌دهد: رأی شعبه فرجام‌خواهی خانم ع. ع. فرزند ع. نسبت به دادنامه شماره ۱۳۹۴ مورخه ۱۳۹۴ / ۹ / ۹ صادره از شعبه ۲۷ دادگاه تجدیدنظر استان خراسان رضوی که به موجب آن دعوی فرجام‌خواه مبنی بر درخواست گواهی عدم امکان سازش به طرفیت فرجام‌خوانده آقای م. الف. رد گردیده وارد و موجه می‌باشد زیرا اولا خواسته خواهان صدور حکم طلاق با احراز عسر و حرج بوده و دادگاه بدوی نیز با احراز خواسته حکم صادر نموده است. لیکن اشتباها به ماده ۱۱۲۹ قانون مدنی استناد نموده است. درحالیکه مستند عسر و حرج ماده ۱۱۳۰ بوده و دادگاه تجدیدنظر در صورت احراز عسر و حرج صرفا می‌باید ماده قانونی مورد استناد را اصلاح نماید. ثانیا اینکه دادگاه تجدیدنظر با اشاره به استناد اشتباه دادگاه بدوی به ماده ۱۱۲۹ و اینکه این موضوع خواسته خواهان نبوده دادنامه را نقض نموده است. در حالی که نسبت به متن و ماهیت دادنامه بدوی صرف‌نظر از ماده قانونی هیچگونه توجهی نداشته و نسبت به عسر و حرج که مورد خواسته خواهان بوده و توسط دادگاه بدوی احراز گردیده ماهیتا اظهارنظر نکرده است که از این جهت رسیدگی این دادگاه دارای نقص می‌باشد. ثالثا اینکه آیا عدم پرداخت نفقه مضافا با ازدواج مجدد زوج صرف‌نظر از عدم امضاء شرط ضمن عقد در این رابطه با رها کردن زوجه به اتفاق دو فرزند مشترک نمی‌تواند عسر و حرج ایجاد کند!!؟ توجه به این موضوع امری ضروری است. لذا با توجه به مراتب ذکر شده مستندا به بند الف ماده ۴۰۱ قانون آئین دادرسی مدنی دادنامه فرجام‌خواسته را نقض و جهت رسیدگی به شعبه صادرکننده رأی منقوض ارجاع می‌گردد.. با اعاده پرونده شعبه ۲۷ دادگاه تجدیدنظر خراسان رضوی با تعیین وقت در خصوص پرونده اجرایی محکومیت زوج به نفقه زوجه استعلام نموده است. در جلسه مورخه ۱۳۹۵ / ۵ / ۱۶ زوجه و وکیل وی ابتدا به لایحه تقدیمی استناد نموده‌اند … وکیل خوانده اظهار داشته به استناد شروط ۱ و ۲ و ۱۲ ضمن عقد اعمال وکالت در طلاق وجود دارد که موکل این شروط را امضاء نکرده و نسبت به نفقه هم موکل قسمتی از نفقه را پرداخت‌نموده است. وکیل زوجه اظهار داشته شرط مربوط به غیبت و ترک نفقه توسط زوج امضاء شده است. گزارش دادرس شعبه اول دادگاه عمومی حقوقی سرخس به شرح صفحه ۱۲۳ پرونده حاکیست علیرغم قطعیت دادنامه مربوط به محکومیت نفقه تا مورخه ۱۳۹۵ / ۸ / ۹ زوج مبلغ هشتاد و هشت میلیون ریال از بدهی نفقه را پرداخت نکرده است. در حالی که اجرائیه از ۱۳۹۳ / ۶ / ۱ صادر و ابلاغ و صرفا بخشی از نفقه توسط زوج پرداخت‌شده است. نهایتا شعبه ۲۷ دادگاه تجدیدنظر استان خراسان رضوی به موجب دادنامه شماره ۰۱۴۴۴ مورخه ۱۳۹۵ / ۹ / ۲۳ دادنامه بدوی را نقض و حکم بر بطلان دعوی زوجه صادر نموده است. استناد دادگاه در نقض دادنامه عبارت است از ۱ - شروط مندرج در سند ازدواج توسط زوج امضاء نگردیده است. تا در صورت عدم رعایت آن وکالت در طلاق برای زوجه محقق گردد. ۲ - اگر چه زوج ازدواج مجدد کرده ولی دلیل بر عسرو حرج نیست. ۳ - زوج مدعی است نفقه را پرداخت کرده و زوجه خود منزل مشترک را ترک نموده است. و نسبت به باقیمانده نفقه در حکم محکومیت زوجه خود پیگیری نکرده است. در حالی که می‌توانست الزام زوج را به پرداخت نفقه بخواهد. خانم ع. ع. با تقدیم دادخواست ازدادنامه فرجام‌خواهی نموده ۱ - شرط مربوط به عدم پرداخت نفقه و ترک زندگی توسط زوج در سند نکاحیه امضاء شده است و هر دو شرط نیز محقق گردیده ۲ - علیرغم وجود حکم محکومیت نفقه به انحاء مختلف از پرداخت نفقه طی سه سال گذشته امتناع نموده است. و فقط بعد از توقیف اموال مقدار کمی از نفقه را پرداخت‌نموده است. متن کامل لایحه فرجام‌خواه و پاسخ فرجام‌خوانده در زمان شور قرائت می‌گردد. هیئت شعبه در تاریخ بالا تشکیل گردید پس از قرائت گزارش آقای سید محمود تولیت عضو ممیز و اوراق پرونده در خصوص دادنامه شماره ۰۰۱۴۴۴ ; ۱۳۹۵ / ۹ / ۲۳ فرجام‌خواسته مشاوره نموده چنین رأی می‌دهد ; رأی شعبه: فرجام‌خواهی خانم ع. ع. فرزند ع. نسبت به دادنامه شماره ۰۰۰۱۴۴۴ مورخه ۱۳۹۵ / ۹ / ۲۳ صادره از شعبه ۲۷ دادگاه تجدیدنظر استان خراسان رضوی که به موجب آن با نقض دادنامه بدوی صادره از شعبه اول دادگاه عمومی سرخس حکم بر بطلان دعوی فرجام‌خواه از جهت تقاضای صدور حکم طلاق به لحاظ عسرو حرج صادر گردیده وارد و موجه می‌باشد. زیرا اولا یکی از مهمترین عوامل عسر و حرج برای زوجه می‌تواند عدم پرداخت به موقع نفقه توسط زوج باشد که در ما نحن فیه حکم محکومیت قطعی زوج نسبت به این موضوع صادر و پس از صدور اجرائیه و توقیف اموال زوج صرفا بخش کمی از نفقه را پرداخت‌نموده و مطابق صورت‌جلسه دادگاه بدوی در صفحه ۱۲۳ پرونده تا مورخه ۱۳۹۵ / ۸ / ۹ زوج مبلغ هشتاد و هشت میلیون ریال بابت نفقه زوجه و فرزندان بدهکار می‌باشد. اینکه زوجه باید برای دریافت خرجی و نفقه خود و فرزندان سرگردان در دادگاه‌ها باشد خود از مصادیق بارز عسر و حرج می‌باشد. ثانیا: زوج ازدواج مجدد نموده و صرف‌نظر از اینکه شرط ازدواج در سند نکاحیه توسط وی امضاء نشده لیکن زوج با همسر جدید خود در حال زندگی است و همسر اول و فرزندان را رها نموده است. محکومیت زوج به پرداخت نفقه فرزندان خود دلیل بر رها نمودن ایشان می‌باشد. ثالثا: نظریه داوران زوجین حکایت از این دارد که ادامه زندگی ایشان غیر ممکن است و دادگاه این موضوع را مورد توجه قرار نداده که در صورت عدم پذیرش رأی داوران باید نظر ایشان را با ذکر دلیل مطابق ماده ۲۷ قانون حمایت خانواده رد نماید. لذا با توجه به مراتب ذکر شد مستند به مواد ۳۷۱ و بند ج ماده ۴۰۱ قانون آئین دادرسی مدنی دادنامه فرجام‌خواسته نقض و جهت رسیدگی مجدد به شعبه هم‌عرض دادگاه صادر کننده رأی منقوض ارجاع می‌گردد. شعبه پانزدهم دیوان عالی کشور رئیس: جعفر قدیانی; عضومعاون: سیدمحمود تولیت; عضو معاون: مرتضی شریفی
. 
. 
<#>
. رأی شعبه دیوان عالی کشور. شماره پرونده: ۹۳۰۹۹۸۶۱۱۱۶۰۰۹۷۳ شماره دادنامه: ۹۴۰۹۹۷۰۹۰۷۵۰۰۲۰۸ شعبه: شعبه پانزدهم دیوان عالی کشور تاریخ: ۱۳۹۴ / ۰۷ / ۱۴ - ۰۹:۰۲ قاضی: جعفر قدیانی قاضی: سید محمود تولیت قاضی: مرتضی شریفی. خلاصه جریان پرونده: مطابق محتویات پرونده آقای الف. ن. به وکالت از ع. الف. ص. ک. به طرفیت خانم س. س. ط. دادخواستی به خواسته صدور گواهی عدم امکان سازش برای طلاق توافقی ثبت نموده است. (در مورخه ۱۳۹۳ / ۷ / ۱۲ ثبت گردیده) در ذیل دادخواست امضای خوانده نیز در جهت تائید مفاد دادخواست درج گردیده است. مضافا به اینکه وکیل خواهان نیز با وکالت توکیلی که زوجه از خواهان (زوج) داشته اقدام به طرح دعوی نموده است آقای م. ر. ج. عطف به تقاضای دادگاه با مشاوره حضوری با زوجه اعلام نموده زوجه حاضر به ادامه زندگی نیست و به خواسته خود مصمم می‌باشد. شعبه ۱۳ دادگاه خانواده --‌- در جلسه مورخه ۱۳۹۳ / ۷ / ۱۲ با حضور وکیل خواهان و زوجه تشکیل جلسه داده است وکیل خواهان اظهار داشته طرفین در سال ۷۹ ازدواج‌کرده و دارای یک فرزند ۱۲ ساله به نام س. می‌باشند زوجه در قبال طلاق، نفقه، اجرت‌المثل و جهیزیه، تعداد ۱۴ سکه تمام بهار آزادی (قسمتی از مهریه) را بذل نموده و من به وکالت از زوج قبول می‌نمایم. زوجه اظهار داشته ضمن بذل نفقه-اجرت المثل- جهیزیه- ۱۴ سکه از مهریه، باقی مهریه را مطالبه می‌نمایم و فرزند مشترک نیز کبیر است. زوجه به پزشکی قانونی معرفی‌شده و با معاینه اعلام‌شده آزمایش حاملگی ایشان منفی است. دادگاه طی دادنامه شماره ۸۸۴ مورخه ۱۳۹۳ / ۷ / ۱۹ گواهی عدم امکان سازش صادر نموده است. دادنامه حضورا به طرفین ابلاغ و وکیل خواهان و خوانده در ظهر دادنامه اسقاط حق تجدیدنظرخواهی نموده‌اند. (ابلاغ حضوری به وکیل خواهان و اسقاط حق ۱۳۹۳ / ۷ / ۲۰ می‌باشد.) در مورخه ۱۳۹۳ / ۷ / ۲۹ ز. م. به وکالت از ع. الف. ص. ک. به دفتر دادگاه مراجعه و تقاضای مطالعه پرونده و ابلاغ دادنامه را نموده است دادنامه بدوی ابلاغ گردیده و مشارالیها در همان تاریخ لایحه تجدیدنظرخواهی خود را ثبت نموده است در لایحه تقدیمی آمده است در وکالتی که موکل جهت طلاق به زوجه داده تعمدا حق قبول بذل و تجدیدنظرخواهی و فرجام‌خواهی را مستثنی نموده است. و وکیل طلاق توافقی بدون توجه به محدودیت مذکور در وکالت‌نامه با حق قبول بذل مهریه اقدام به تقدیم دادخواست نموده در حالیکه چنین اختیاری در وکالت‌نامه قید نشده و با عدم تصریح و ذکر هر نوع اختیار اصل بر عدم آن می‌باشد و نهایتا تقاضای نقض دادنامه را نموده است. شعبه ۵ دادگاه تجدیدنظر استان خوزستان به موجب دادنامه شماره ۶۰۱۷۴۹ مورخه ۱۳۹۳ / ۱۲ / ۱۹ چنین رأی داده است. با بررسی محتویات پرونده نظر به اینکه وکیل زوج خانم ز. م. در لایحه تجدیدنظرخواهی خویش مخالفت موکلش را با امر طلاق اعلام نموده تا با این فرصت دوباره زوجین همراه فرزند مشترکشان به زندگی باز گردند و از طرفی خواهان و متقاضی طلاق در دادخواست بدوی زوج بوده نه زوجه لذا مندرجات لایحه تجدیدنظرخواهی زوج به معنای انصراف موکلش از طلاق زوجه بوده و طبق ماده ۱۱۳۳ قانون مدنی زوج اختیار در عدم طلاق زوجه‌اش را دارد دادنامه را نقض و قرار رد دعوی صادر می‌گردد. دادنامه در مورخه ۱۳۹۴ / ۱ / ۱۱ ابلاغ و خانم س. س. ط. در مهلت قانونی در مورخه ۱۳۹۴ / ۲ / ۱ فرجام‌خواهی خود را نسبت به دادنامه ذکر شده به ثبت رسانده است. و اعلام کرده همسر سابق من آقای ع. الف. ص. ک. وکالت بلاعزل برای هرگونه طلاقی با هر شرطی با حق مراجعه به دفترخانه طلاق به بنده داده و مطابق ماده ۶۷۱ قانون مدنی که وکالت در هر امری وکالت در لوازم آن نیز می‌باشد مبادرت به اخذ حکم طلاق توافقی نمودم و در دفترخانه ثبت‌شده و عده نیز سپری گشته است. آقای ص. ک. برای ایذاء بنده مبادرت به اعلام اعتراض نسبت به آن نموده است و دادگاه تجدیدنظر با این بهانه که حق اسقاط تجدیدنظرخواهی وجود نداشته است قبول اعتراض نموده، پر واضح است وقتی به بنده وکالت در مراجعه به دفترخانه برای ثبت طلاق می‌دهد لازمه آن اخذ گواهی قطعیت و اسقاط حق تجدیدنظرخواهی می‌باشد. قضات محترم می‌بایست شرایط وکالت تام بنده را طبق قانون وکالت بررسی نمایند نه طبق قانون وکالت در آئین دادرسی مدنی که مختص وکلای دادگستری است. خانم ز. م. وکیل فرجام خوانده در پاسخ طی لایحه‌ای اعلام کرده زوجه بر مبنای و کالتی که از زوج داشت اقدام به استفاده از حق توکیل و اعطای آن به وکیل دادگستری می‌نماید با تقاضای حکم طلاق خلع وکیل که حق تجدیدنظر نداشته اقدام به اسقاط این حق می‌نماید آنچه بدیهی است این است که چه در وکالت دادگستری و چه وکالت مدنی وکیل صرفا در حدود اختیارات اعطایی قادر به اجرای موضوع وکالت بوده و لاغیر و در وکالت حاضر اختیار قبول بذل و حق تجدیدنظرخواهی و به تبع آن اسقاط این حق به وکیل داده نشده و توجیه فرجام‌خواه مبنی بر مدنی بودن وکالت وجاهت قانونی ندارد و اینکه اعطای وکالت به زوجه اصولا به قصد و نیت طلاق نبوده و نهایتا تقاضای تأئید دادنامه را نموده است. گزارش پرونده در تاریخ فوق با حضور هیأت شعبه توسط عضو ممیز اوراق پرونده سید محمود تولیت اجمالا مبنی بر پرونده قرائت گردید. هیأت شعبه در تاریخ بالا تشکیل گردید. پس از قرائت گزارش آقای سید محمود تولیت عضوممیز و اوراق پرونده درخصوص دادنامه شماره ۶۰۱۷۴۹ - ۱۳۹۳ / ۱۲ / ۱۹ فرجام‌خواسته مشاوره نموده چنین رأی می‌دهد: رای شعبه: فرجام‌خواهی خانم س. س. ط. فرزند م. نسبت به دادنامه شماره ۶۰۱۷۴۹ مورخه ۱۳۹۳ / ۱۲ / ۱۹ صادره از شعبه پنجم دادگاه تجدیدنظر استان خوزستان وارد و موجه می‌باشد. زیرا با فرض وکالتنامه شماره ۲۸۸۳۴۴ مورخه ۱۳۹۳ / ۱ / ۳۱ تنظیمی در دفتر اسناد رسمی ۲ اهواز که به موجب آن آقای ع. الف. ص. ک. فرزند ع. اختیار طلاق از هر نوع آن حتی طلاق خلع را با هر شرط و قید و تعهد و حتی ثبت واقعه طلاق بعد از صدور حکم را به فرجام‌خواه داده و مضافا تأکید نموده به طوری که در هیچ‌یک از مراحل و موارد فوق نیاز به حضور و امضاء مجدد ایشان نیست و در ذیل وکالتنامه در بخش حدود اختیارات اضافه نموده وکیل دارای اختیارات تامه و مطلقه می‌باشد. ثانیا اینکه حق عزل وکیل نیز از ناحیه زوج سلب گردیده است. بدیهی است موکل (فرجام‌خوانده) حق پس گرفتن دعوی را ندارد زیرا در صورت ایجاد چنین حقی بعد از وکالت بلاعزل نوع وکالت امری بیهوده و عبث تلقی گردیده و تحت هر شرایطی که زوجه با اختیارات خود تقاضای طلاق داشته باشد حق پس گرفتن دعوی هم متصور می‌گردد. اقدامات زوجه در محاکم و انجام وکالت به صورت دور و باطل بی‌اثر خواهد شد و این تصور بر خلاف مفاد وکالت و ماهیت آن می‌باشد. لذا مستندا به بند الف ماده ۴۰۱ قانون آئین دادرسی دادگاه‌های عمومی و انقلاب در امور مدنی دادنامه فرجام‌خواسته را نقض و جهت رسیدگی به شعبه پنجم دادگاه تجدیدنظر استان خوزستان ارجاع می‌گردد. شعبه پانزدهم دیوان عالی کشوررئیس: جعفر قدیانی. عضو معاون: مرتضی شریفی; عضو معاون: سید محمود تولیت
. 
. 
<#>
. رأی شعبه دیوان عالی کشور. خانم ن. ب. در تاریخ ۹۳ / ۱ / ۲۶ دادخواستی با وکالت آقای ع. ع. به طرفیت آقای ح. ش. ز. به خواسته طلاق تقدیم نموده که شعبه چهارمدادگاه عمومی قوچان تحت پرونده شماره ۱۱۲ / ۹۴ عهده‌دار رسیدگی شده است. وکیل خواهان در دادخواست تقدیمی توضیح داده که موکلش به موجب سند رسمی ازدواج شماره … مورخ ۹۱ / ۵ / ۱۲ دفتر ازدواج شماره … حوزه ثبتی قوچان با صداقیه ۱۱۴ سکه بهار آزادی به عقد دائمی و رسمی خوانده در آمده است. زوجه به استناد دادنامه شماره ۸۹۵ / ۹۳ شعبه& ۱۰۲ دادگاه جزائی قوچان مورد ضرب و جرح عمدی قرار گرفته است ضمن اینکه زوج بدون اذن زوجه اقدام به ازدواج مجدد کرده است. فلذا با عنایت به تخلف زوج از بند; ۲ و ۱۲ شروط ضمن عقد و با لحاظ ماده ۱۱۳۰ قانون مدنی تقاضای رسیدگی و صدور حکم طلاق داریم. اولین جلسه رسیدگی دادگاه به تاریخ ۹۴ / ۳ / ۲۳ با حضور خوانده و وکیل خواهان تشکیل می‌گردد. وکیل زوجه مطالب خودرا به شرح دادخواست تقدیمی اعلام و اضافه می‌نماید مراسم عروسی برگزار شده و عمل مقاربت انجام داده‌اند و زوجه باکره نیست. فرزند مشترکی ندارند. علت طلاق این است که زوج اقدام به ضرب و جرح زوجه نموده و از طرفی ازدواج مجدد کرده است. برای کشف حقیقت تقاضا دارم پرونده شماره ۹۲۱۱۱۲ شعبه چهارم دادیاری شیروان مطالبه شود. زوج پرونده دیگری در قسمت مفاسد اجتماعی قوچان دارد. زوجه مهریه خود را مطالبه نموده و زوج محکوم به پرداخت آن شده است. در مورد استرداد جهیزیه نیز حکم صادر شده است. به علت تخلف زوج از بند‌های ۲ و ۱۲ شروط ضمن عقد تقاضای طلاق داریم. زوج در مقامدفاع اظهار می‌دارد لایحه‌ای تقدیم نموده‌ام. لازم به توضیح است که جریان ازدواج مجدد اینجانب مربوط به دو سال قبل بوده و مدت آن پنج روز بوده و این ازدواج با اجازه خواهان صورت گرفته و عقد موقت بوده و فسخ شده است و پس از آن با خواهان آشتی کردیم و در حال حاضر همسردیگری ندارم. خواهان نیز ازدواج قبلی داشته ولی شناسنامه و فامیل خود را تعویض کرده است زوج در لایحه تقدیمی نیز توضیح داده که حکم محکومیت اینجانب به اتهام ایراد; ضرب و جرح نسبت به زوجه از موارد قاعده لوث بودن و به ناحق محکوم به پرداخت دیه شدم. در مورد ازدواج مجدد نیز اینجانب به علت بیماری همسرم خانمی را جهت خدمتکاری به کار گرفتم و با نظر و اذن و صلاح‌دید خواهان در اجازه‌نامه مذکور وحضور شهود صرف معذب نبودن این خدمتکار صیغه محرمیت بر قرار شد نه برای زوجیت بلکه برای راحت بودن ایشان و بعد از صلاح‌دید همسرم صیغه فوق منحل گردید. بنابراین چون رضایت همسرم حاصل بوده تخلف از شرط نکرده‌ام. زوجه محکوم به تمکین شده ولی حاضر به بازگشت نیست. همسرم را دوست دارم و هیچگونه تخلف از شرط نکرده‌ام. و به هیچ وجه حاضر به طلاق نیستم. تصویر دادنامه شماره ۹۱۰ مورخ ۹۳ / ۶ / ۱۳ شعبه اول دادگاه عمومی قوچان مبنی بر محکومیت زوجه به تمکین و پرداخت یک سکه بابت اقساط مهریه در تاریخ ۹۴ / ۲ / ۲۹ و تصویر دادنامه شماره ۳۲۸ مورخ ۹۲ / ۳ / ۲۶ شعبه چهارم دادگاه عمومی قوچان مبنی بر محکومیت زوج به استرداد جهیزیه و تصویر دادنامه شماره ۱۳۵۸ مورخ ۹۳ / ۱۰ / ۱۶ همان شعبه مبنی بر رد دعوی زوجه به خواسته نفقه معوقه از تاریخ ۹۳ / ۲ / ۱ تا ۹۳ / ۷ / ۲۰ ارائه می‌شود در این مرحله دادگاه مبادرت به صدور قرار ارجاع امر به داوری نموده که پس از تعیین داوران وطی تشریفات نظر آنها که مفادا حکایت از عدم توفیق در بر قراری صلح و سازش بین زوجین دارد، ارائه می‌شود. جلسه بعدی رسیدگی دادگاه به تاریخ ۹۴ / ۵ / ۲۸ با حضور زوجین و وکیل زوجه تشکیل می‌گردد. زوجین متفقا اظهار می‌دارند که مدت ۸ ماه زندگی مشترک داشته و عمل مقاربت انجام‌شده ولی فرزند مشترکی نداریم. مدت یکسال است که با هم زندگی نمی‌کنیم. زوجه می‌گوید بعد از این‌که خوانده مرا به عقد خود در آورد با خانم دیگری ازدواج نمود. زوج اظهار می‌دارد چون خواهان از منزل اینجانب خارج‌شده بود و چندین ماه بدون همسر بودم به علت اینکه به حرام نیفتم در مشهد با خانمی عقد موقت به مدت پنج روز خواندم و پس از پایان مدت دیگر نامبرده همسرم نیست و ازدواج دیگری نکرده‌ام حاضرم سوگند یادکنیم که به غیر از خواهان همسر دیگری اعم از موقت یا دائم ندارم. زوجه محکوم به تمکین شده است. حاضرم ایشان را به منزل خود در شیروان ببرم. البته زوجه می‌تواند محل زندگی خود را انتخاب کند که شیروان باشد یا قوچان زوجه اظهار می‌دارد پرونده شعبه چهارم دادیاری شیروان مطالبه شود. مدارکی در امنیت اخلاقی و مفاسد قوچان نزد آقای ب. دارد استعلام شود. خوانده با دختر خانواده آقای الف. س. ازدواج‌کرده است. پرونده شیروان هم مربوط به همین خانم الف. س. است. دادگاه در این جلسه مقرر می‌دارد داوران به تکلیف قانونی خود عمل کنند و از دادسرای شیروان درمورد پرونده شماره ۹۲۱۱۱۲ استعلام شود و مرجع انتظامی در خصوص ازدواج خانم الف. س. با خوانده تحقق نمایند. دادگاه ظاهرا بدون وصول پاسخ‌های مورد نظر ختم دادرسی را اعلام و با توجه به محتویات پرونده و اظهارات طرفین و احراز رابطه زوجیت و اینکه مساعی دادگاه و داوران در جهت ایجاد صلح و سازش مفید و موثر اقع نگردیده و زوجه ووکیل وی با اشاره به تخلف زوج از بندهای ۲ و ۱۲ شروط ضمن عقد خواستار طلاق گردیده و از طرفی برای اثبات تخلف زوج از بند ۲ شروط ضمن عقد به دادنامه شماره ۸۹۵ مورخ ۹۳ / ۶ / ۱۹ شعبه ۱۰۲ دادگاه جزائی قوچان استناد نموده که طی آن زوج به اتهام ایراد ضرب و جرح عمدی نسبت به زوجه با اتیان سوگند به پرداخت یک درصد دیه کامل در حق زوجه محکوم‌شده و در مورد ازدوج مجدد از ناحیه خواهان ووکیل وی هیچ‌گونه دلیلی ارائه نشده و خوانده درمقام دفاع اظهار داشته حاضر به طلاق نیست و ازدواج مجدد به صورت عقد موقت در دو سال قبل و به مدت پنج روز بوده و هیچ‌گونه ازدواج مجدد رسمی اعم از موقت یا دائم در حال حاضر ندارد بنابراین تخلف زوج از شروط ضمن عقد محرز نگردیده و صرف درگیری زوجین در یک مرحله از مصادیق عسر و حرج نیست فلذا طی دادنامه شماره ۸۹۱ مورخ ۹۴ / ۸ / ۲۰ حکم به رد دعوی خواهان صادر می‌نماید. پس از ابلاغ این رای به وکیل زوجه نامبرده مبادرت به تجدیدنظر خواهی نموده و در لایحه خود توضیح داده که زوج در جلسه رسیدگی دادگاه اقرار نموده که دو سال قبل خانمی را به مدت پنج روز به عقد موقت خود در آورده ضمن اینکه محتویات پرونده شعبه چهارم دادیاری با این ادعا در تناقض است زیرا در آن پرونده پس از شکایت خانم الف. س. علیه زوج به اتهام سرقت، زوج اقرار نموده که با خانم الف. س. ازدواج دائم به صورت عادی داشته و در تاریخ ۹۲ / ۴ / ۱۸ با هم ازدواج رسمی نموده‌اند سپس به لحاظ مشکلات در تاریخ ۹۲ / ۴ / ۳۱ وی را طلاق داده است. بنابراین تخلف زوج از بند ۱۲ شروط ضمن عقد محرز است. زوج نیز طی لایحه‌ای نسبت به موارد مطروحه در لایحه تجدیدنظر خواه پاسخ داده است شعبه ۲۲ دادگاه تجدیدنظر استان خراسان رضوی به موضوع رسیدگی و طی دادنامه شماره ۱۶۰۶ مورخ ۹۴ / ۱۱ / ۱۴ رای تجدیدنظر خواسته را تایید نموده است. این رای در تاریخ ۹۴ / ۱۱ / ۲۷ به وکیل زوجه ابلاغ گردیده و نامبرده ظرف مهلت مقررقانونی اعتراض و دادخواست فرجامی خود را نسبت به دادنامه اخیر تقدیم نموده که پس از ثبت و تبادل لوایح جهت رسیدگی به این شعبه ارجاع شده است. گزارش پرونده و لایحه فرجامی هنگام شور قرائت می‌شود. هیأت شعبه در تاریخ بالا تشکیل گردید پس از قرائت گزارش آقای م. کریمپورنطنزی عضو ممیز و اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. فرجام‌خواهی خانم ن. ب. با وکالت آقای ع. ع. نسبت به دادنامه شماره ۱۶۰۶ مورخ ۹۴ / ۱۱ / ۱۴ شعبه ۲۲ دادگاه تجدیدنظر استان خراسان رضوی که در مقام تایید دادنامه شماره ۸۹۱ مورخ ۹۴ / ۸ / ۲۰ شعبه چهارم دادگاه عمومی قوچان اصدار گردیده و متضمن حکم بر رد دعوی زوجه فرجام‌خواه بخواسته طلاق است، وارد و موجه بنظر می‌رسد. زیرا زوجه و وکیل وی دردادخواست تقدیمی و مراحل دادرسی و لوایح ارائه‌شده با اشاره به ایراد ضرب و جرح از سوی زوج و محکومیت کیفری زوج به پرداخت دیه در حق زوجه و ازدواج مجدد زوج بدون اذن و رضایت زوجه مدعی تخلف زوج از بندهای ۲ و ۱۲ شروط ضمن عقد و عسر و حرج زوجه در تداوم زوجیت گردیده و خواستارصدور حکم طلاق شده است. محکمه به موضوع رسیدگی و با توجه به محتویات پرونده و اظهارات و مدافعات طرفین و با این استدلال که زوجه دلیلی برای اثبات ادعایش مبنی بر تجدیدفراش زوج ارائه ننموده و صرف یک‌بار محکومیت زوج به اتهام ایراد ضرب و جرح که با سوگند اثبات‌شده موجب عسر و حرج زوجه نمی‌شود و زوج ضمن مخالفت با طلاق مدعی شده که ازدواج مجدد وی به صورت عقد موقت در دو سال قبل و برای مدت پنج روز بوده و در حال حاضر همسر دیگری به صورت دائمی یا موقت ندارد فلذا ادعای خواهان را وارد ندانسته و حکم به رد دعوی زوجه صادر کرده است در حالیکه اولا: قطع نظر از اینکه ادعای زوجه در مورد عسر و حرج یا تحقق بند ۲ شروط ضمن عقد وارد باشد یا خیر؟ ولی تخلف زوج از بند ۱۲ شروط ضمن عقد مندرج در سند ازدواج که به امضاء زوجین رسیده قابل احراز است. چرا که وقتی زوج با حضور در جلسه رسیدگی دادگاه و لوایح تقدیمی صراحتا به ازدواج مجدد خود اقرار نموده دیگر نیازی به ارائه دلیل از سوی زوجه نیست ضمن اینکه زوجه برای اثبات ادعایش به مفاد پرونده شماره ۹۲۱۱۱۲ مطروحه در شعبه چهارم دادیاری شیروان استناد نموده است. مفاد پرونده مذکور که از سوی دادگاه مطالبه گردیده و پس از اصدار رای توسط دادگاه بدوی ضمیمه پرونده شده حاکی از این است که زوج در جلسه بازجوئی مورخ ۹۲ / ۶ / ۲۴ اداره آگاهی اعلام نموده: من با خانم الف. س. در تاریخ ۹۲ / ۴ / ۱۸ ازدواج رسمی کردم سپس به لحاظ مشکلات فیمابین مجبور شدم از یکدیگر جداشویم و در تاریخ ۹۲ / ۴ / ۳۱ سی میلیون تومان وسایل بوی دادم. به صورت توافقی جدا شدیم (برگ ردیف ۶۳ پرونده). تصویر طلاق نامه ضمیمه همین پرونده حاکی از این است که آقای ح. ش. در تاریخ ۹۲ / ۴ / ۱۸ طبق سند عادی خانمالف. س. را به عقد شرعی دائمی خود در آورده و مهریه تعداد ۱۲۴ سکه بهار آزادی بوده است و زوجه با بذل ۵۰ سکه از مهریه طلاق گرفته است (برگ ۶۵ پرونده) بنابراین اظهارات متناقض زوج بدور از واقعیت است زیرا در جائی اظهار داشته که خانم مورد نظر را برای راحتی همسرش که بیمار بوده و به عنوان خدمتکار گرفته و فقط صیغه محرمیت جاری‌شده است. در جای دیگر اظهار داشته چون همسرم تمکین نداشت بخاطر اینکه به حرام دچار نشوم نامبرده را به عقد موقت خود در آوردم و در مرحله دیگر اعلام نموده ازدواج مجدد وی با رضایت کتبی زوجه صورت گرفته ولی در هیچ‌یک از مراحل دادرسی دلیل و بینه‌ای برای این ادعا ارائه ننموده است. ثانیا. مفاد پرونده مطروحه در شعبه چهارم دادیاری شیروان که متعاقب شکایت خانم الف. س. علیه زوج به اتهام سرقت تشکیل‌شده حاکی از این است که زوج در تاریخ ۹۲ / ۴ / ۱۸ در حالیکه فرجام‌خواه در علقه زوجیت دائم وی بوده خانم آ. س. را یه صورت عادی به عقد شرعی نکاح دائمی خود در آورده و در این خصوص صرفا به حکم محکومیت زوجه به تمکین استناد شده در حالیکه همین حکم تمکین نیز در سال ۹۳ و بعد از ازدواج مجدد زوج اخذ شده است و دلیلی مبنی بر رضایت کتبی زوجه و کسب اجازه از دادگاه برای ازدواج مجددارائه نشده است. هر چند در اینگونه موارد تفاوتی بین عقد دائم و عقد موقت نیست ولی همینکه طلاق نامه بین آقای ح. ش. و خانم الف. س. تنظیم‌شده حکایت از دائمی بودن ازدواج مجدد دارد. در رای وحدت رویه شماره ۷۱۶ مورخ ۸۹ / ۷ / ۲۰ هیأت عمومی دیوان عالی کشور نیز تاکید شده صرفا در صورت اثبات نشوز زوجه و تحصیل اجازه ازدواج مجدد از دادگاه بند ۱۲ شروط ضمن عقد قابل اعمال نخواهد بود ولی در مانحن فیه اولامحرز است که زوج در سال ۹۲ و قبل از اثبات نشوز زوجه اقدام به تجدیدفراش نموده و خانم الف. س. را به عقد دائمی و شرعی خود در آورده است ثانیا دلیلی مبنی بر رضایت زوجه و اخذ اجازه از دادگاه ارائه ننموده است. از این رو دادنامه فرجام خواسته به لحاظ عدم مطابقت با دلاات محتویات پرونده و مغایرت آن با موازین قانونی مخدوش بوده و مستندا به بند ۲ ماده ۳۷۱ قانون آئین دادرسی مدنی نقض می‌شود و تجدید رسیدگی به استناد بند ج ماده ۴۰۱ همان قانون به شعبه هم‌عرض دادگاه صادر کننده رای منقوض ارجاع می‌گردد. 
. 
رئیس شعبه هشتم دیوان عالی کشور: حسن عباسیان مستشار: م. کریمپورنطنزی عضومعاون: جعفر پوربدخشان
. 
. 
<#>
. رأی شعبه دیوان عالی کشور. آقای ع. ج. در تاریخ ۹۲ / ۱۲ / ۶ دادخواستی با وکالت آقای غ. ی. به طرفیت خانم پ. س. ز. به خواسته تایید فسخ نکاح به جهت تدلیس تقدیم نموده که شعبه اول دادگاه عمومی گرمی تحت پرونده شماره ۱۹ / ۹۳ عهده‌دار رسیدگی شده است وکیل خواهان در دادخواست تقدیمی توضیح داده که موکلش در تاریخ ۹۲ / ۱۱ / ۳ خوانده را با صداقیه ۸۰ میلیون تومان به عقد دائمی و شرعی خود در آورده است. با توجه به اینکه مبنای عقد سلامتی طرفین به خصوص در موارد اساسی بوده است ولی خواهان متوجه می‌شود که خوانده قبل از نکاح از لحاظ بینایی از هر دو چشم به طور اساسی مشکل داشته است ودر معرض نابینائی است. خوانده و خانواده وی موضوع به این اهمیت را از خواهان مخفی نگه داشته‌اند. زوج به محض اطلاع از این موضوع اقدامات لازم را از طریق آشنایان انجام داد. اگر خواهان برابر اظهار نامه ارسالی از این موضوع مطلع بود حاضر به ازدواج با خوانده نمی‌شد. با توجه به مراتب فوق تقاضای تایید فسخ نکاح به جهت کتمان حقیقت و تدلیس در امر ازدواج مستندا به مواد ۱۱۲۰ و ۱۱۲۸ قانون مدنی را دارم. به ضمیمه دادخواست تصویری از اظهار نامه ارسالی برای خوانده به تاریخ ۹۲ / ۱۱ / ۲۸ مبنی بر اعلام فسخ نکاح به جهت مخفی نگه‌داشتن کم بینایی مطلق هر دو چشم و دو برگ معاینه چشمان زوجه و عقد نامه عادی مورخ ۹۲ / ۱۱ / ۳ ارائه می‌شود. پرونده بدوا جهت صلح و سازش به شورای حل اختلاف ارجاع می‌شود. شورا در جلسه رسیدگی مورخ ۹۲ / ۱۲ / ۲۱ پس از استماع اظهارات طرفین، زوجه را جهت معاینه چشمان نزد چشم‌پزشک معرفی می‌نماید. آقای ق. ن. از ناحیه زوجه اعلام وکالت می‌نماید. جلسه بعدی شورای حل اختلاف گرمی با حضور طرفین تشکیل می‌گردد. وکیل خواهان اظهار می‌دارد موکل بر مبنای سلامتی خوانده با وی ازدواج‌کرده ولی بعد از عقد متوجه عیوب در چشمان زوجه شده و ادامه زندگی مشترک با این شرایط غیر ممکن است. فلذا با توجه به مخفی نگهداشتن این عیب قبل از عقد نکاح تقاضای فسخ داریم. زوجه اظهار می‌دارد با خواهان پیوندسببی داریم و ایشان اطلاع داشت که بنده عینکی هستم. وکیل خوانده اظهار می‌دارد عیوبی که موجب فسخ می‌شود در قانون مدنی احصاء شده است و عیب موجود در زوجه باعث فسخ نمی‌شود. شورا به علت عدم حصول نتیجه پرونده را به دادگاه اعاده می‌نماید. اولین جلسه رسیدگی دادگاه به تاریخ ۹۳ / ۴ / ۳ با حضور خواهان و وکیل وی تشکیل می‌گردد. وکیل خوانده نیز لایحه‌ای تقدیم نموده است. وکیل خواهان اظهار می‌دارد زوج طی اظهار نامه ارسالی برای زوجه مراتب فسخ نکاح را بوی اعلام نموده است. علت فسخ نکاح این بوده که زوجه بینایی خود را که در حد کوری مطلق می‌باشد از زوج مخفی نگه داشته است و حتی آن را انکار نموده و مدعی بوده که از عینک بیشتر برای مطالعه و زیبایی استفاده می‌کند. زوج از زوجه پرسیده که چرا چشمان شما خون‌آلود است. اظهار داشته به خاطر استفاده از لوازم آرایشی و حساس بودن نسبت به آن است. به استناد مدارک پزشکی معتبر شماره چشمان خوانده ۲۵ اعلام‌شده است. یعنی بینایی در حد صفر و کوری مطلق است. اگر چه زوجه به این مدارک اعتراض دارد تقاضای ارجاع موضوع به پزشکی قانونی را داریم. زوج جهت آشنایی با زوجه قبل از خواستگاری یک مشکل اساسی داشته و خانواده زوجه با این بهانه که صحبت کردن نامحرم در یک مکان با زوجه جایز نیست اجازه نداده‌اند که زوج از این عیب اساسی زوجه مطلع شود. ضمن اینکه این عیب و ایراد به راحتی قابل‌تشخیص و مشاهده نیست یا باید خود زوجه واقعیت را می‌گفت یا نظر پزشک متخصص گرفته می‌شد. با توجه به ماده ۱۱۲۸ قانون مدنی و با لحاظ اظهار نامه ارسالی و مدارک پزشکی و اینکه عیب چشم از عیوب اساسی محسوب می‌گردد و قابل مسامحه نیست و به جهت کتمان نمودن این بیماری تقاضای تایید فسخ نکاح را دارم وکیل زوجه نیز در لایحه تقدیمی در مقام دفاع توضیح داده که موارد فسخ نکاح در قانون مدنی احصاء شده و عیب زوجه از موارد فسخ نکاح نیست. ضمن اینکه مورد مزبور در زمان عقد نیز شرط نشده است. از طرفی زوجه نابینا نیست و ضعف بینایی وی در حدی نیست که مشکلی در زندگی مشترک ایجاد نماید. ایشان صرفا عینکی است و به صورت ناچیز ضعف بینایی دارد. دادگاه در این جلسه مقرر می‌دارد زوجه طی شرحی به پزشکی قانونی معرفی تا میزان ضعف بینایی وی از هر دو چشم اعلام و اظهار نظر شود که آیا ضعف بینایی زوجه در حدی است که نتواند امور مربوط به زندگی روزانه خود انجام دهد؟ پزشکی قانونی در پاسخ مورخ ۹۳ / ۴ / ۱۸ اعلام نموده که از زوجه معاینه و مشاوره تخصصی چشم به عمل آمد. از هر دو چشم ضعف بینایی به صورت دو بینی بوده و دید هر دو چشم با عینک در حد (۵ / ۱۰ - ۴) می‌باشد. عصب بینایی و شبکیه چشم سالم بوده و نامبرده می‌تواند کلیه امور مربوط به زندگی را به طور روزانه انجام دهد. (برگ ردیف ۵۳ پرونده) وکیل زوج با ارائه مدارک پزشکی مربوط به معاینات چشم زوجه به این نظریه اعتراض و تقاضای ارجاع موضوع به کمیسیون سه نفره پزشکی را می‌نماید. کمیسیون سه نفره پزشکی قانونی در پاسخ شماره ۴۰۲ مورخ ۹۳ / ۶ / ۴ اعلام نموده که این کمیسیون با شرکت دو نفر متخصص چشم و یک نفر متخصص پزشکی قانونی تشکیل و پس از بررسی سوابق و مدارک و معاینه زوجه بشرح زیر اظهار نظر می‌شود: «در معاینه عناصر چشمی (سگمان قدامی و خلفی و عصب بینایی و شبکیه) و حرکات چشمی طبیعی بوده ولی اختلال انکساری شدید در چشم‌ها داشته که با عینک قابل اصلاح نسبی است و قادر به اداره امور روز مره خویش می‌باشد. (برگ ردیف ۶۲ پرونده) وکیل زوج مجددا به نظریه کمیسیون سه نفره پزشکی قانونی اعتراض نموده و توضیح می‌دهد نمره عینک اعلام‌نشده و اینکه اعلام‌شده انکسار شدید چشمی دارد. ولی با عینک قابل اصلاح نسبی است ابهام دارد ضمن اینکه مشکل زوج اداره امور زندگی توسط زوجه نیست بلکه مخفی نگه‌داشتن بیماری مورد نظر است. دادگاه مراتب را به پزشکی قانونی جهت طرح در کمیسیون تجدیدنظر پزشکی قانونی استان اردبیل اعلام می‌دارد. این کمیسیون در پاسخ شماره ۷۱۷ مورخ ۹۳ / ۱۱ / ۲۵ توضیح داده که کمیسیون با شرکت دو نفر متخصص چشم و فلوشیپ قرینه و یک نفرمتخصص چشم و دو نفر متخصص پزشکی قانونی تشکیل شد و پس از بررسی سوابق و مدارک و معاینه زوجه بشرح زیر اظهار نظر می‌شود «عناصر چشمی شامل سگمان قدامی و خلفی و عصب بینایی و شبکیه و حرکات چشمی طبیعی می‌باشد. اختلال انکساری شدید در چشم‌ها دارد. به طوری که دید هر چشم بدون عینک یک دهم، دید هر دو چشم با عینک به صورت جداگانه دو دهم و با هم (دید دو چشمی با عینک) سه دهم می‌باشد نامبرده با استفاده از عینک قادر به اداره امور روز مره عادی خویش می‌باشد. ولی بدیهی است توانایی انجام کارهای ظریف چشمی را نخواهد داشت.» (برگ ردیف ۸۴ پرونده) وکیل زوج به این نظریه نیز اعتراض می‌نماید. در جلسه بعدی رسیدگی دادگاه به تاریخ ۹۴ / ۲ / ۱۳ شهادت سه نفر از شهود خواهان استماع می‌گردد. شهود اجمالا بیان داشته‌اند در جلسه عقد صحبتی از عینکی بودن زوجه نشده بود. یکی از شهود عاقد بوده که اظهار داشته در جلسه عقد زوجه عینکی به چشم نداشت. وکیل زوج نیز در این جلسه حاضر است و اظهار می‌دارد در نظریه پزشکی مشخص نشده ضعف بینایی زوجه قابل اصلاح هست یا خیر؟ و در آینده بدتر می‌شود یا خیر؟ و هیچ توجهی به مدارک پزشکی موجود نشده است. حتی یک شخص کور ممکن است بتواند امور زندگی خود را انجام دهد بنابراین مشکل ما مخفی نگه‌داشتن بیماری بوده است و تقاضای ارجاع موضوع به کمیسیون تهران را داریم. وکیل زوجه اظهار می‌دارد ضعف بینایی از موارد فسخ نکاح نیست و در عقد نکاح شرطی برای بینایی کامل زوجه نشده است. زج قبلا با زوجه آشنایی کامل داشته زیرا با هم فامیل بوده‌اند وکیل زوج می‌گوید موکلم هیچ آشنایی قبلی با خوانده نداشته و صرفا در جلسه خواستگاری وی را دیده و نسبتی با هم ندارند. دادگاه ختم دادرسی را اعلام و با توجه به محتویات پرونده و اظهارات طرفین و احراز رابطه زوجیت و اینکه زوج و وکیل وی با استناد به ضعف بینایی شدید زوجه که در حد کوری مطلق بوده و این موضوع را زوجه در زمان عقد مخفی نگهداشته و اگر زوج از بیماری زوجه مطلع می‌بود هرگز با وی ازدواج نمی‌کرد خواستار تایید فسخ نکاح گردیده و با عنایت به اینکه اولا: در سند عادی نکاحیه شرایطی قید نشده است. ثانیا: ضعف بینایی از موارد فسخ در قانون نمی‌باشد. ثالثا: حسب نظریه کمیسیون تخصصی پزشکی قانونی خوانده با استفاده از عینک قادر به اداره امور زندگی روز مره خود می‌باشد رابعا: مشروط بودن خوانده به ضعف خاص (عینکی نبودن) با عنایت به اظهارات خواهان و شهادت شهود تصریحا یا متبانیا شرط نشده است و اصل بر صحت عقد و تداوم صحت آن (غیر قابل فسخ بودن) می‌باشد فلذا ادعای خواهان را وارد ندانسته و طی دادنامه شماره ۱۲۶ مورخ ۹۴ / ۲ / ۱۳ حکم بر بطلان دعوی خواهان صادر می‌نماید. پس از ابلاغ این رای به وکیل زوج نامبرده مبادرت به تجدیدنظر خواهی نموده که پس از انجام تشریفات قانونی، شعبه دوم دادگاه تجدیدنظر استان اردبیل به موضوع رسیدگی و طی دادنامه شماره ۳۴۵ مورخ ۹۴ / ۳ / ۳۱ توضیح داده که صرفنظر از نحوه استدلال دادگاه بدوی با توجه به مستندات ابرازی طرفین و نظر به اینکه وفق قوانین موضوعه از جمله ماده ۲۰ و تبصره ذیل آن از قانون حمایت خانواده ثبت نکاح دائم الزامی است و طرفین دعوی مکلف به ثبت واقعه نکاح و سپس طرح دعوی فسخ نکاح می‌باشند و قوام و قابلیت اجرای دعوی مطروحه در صورت صدور حکم مستلزم ثبت نکاح در دفاتر اسناد رسمی است ولی در دعوی مطروحه سند نکاح دائم سند عادی است فلذا ضمن نقض رأی تجدیدنظر خواسته قرار عدم استماع دعوی صادر می‌نماید این رأی در تاریخ ۹۴ / ۴ / ۱۶ به زوج ابلاغ گردیده و نامبرده ظرف مهلت مقرر قانونی، اعتراض و دادخواست فرجامی خود را نسبت به دادنامه اخیر تقدیم نموده که پس از ثبت و تبادل لوایح جهت رسیدگی به این شعبه ارجاع شده است. گزارش پرونده و لایحه فرجامی هنگام شور قرائت می‌شود. هیأت شعبه در تاریخ بالا تشکیل گردید پس از قرائت گزارش آقای مسعود ک. پور نطنزی عضو ممیز و اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. فرجام‌خواهی آقای ع. ج. نسبت به دادنامه شماره ۳۴۵ مورخ ۹۴ / ۳ / ۳۱ شعبه دوم دادگاه تجدیدنظر استان اردبیل که در مقام نقض دادنامه شماره ۱۲۶ مورخ ۹۴ / ۲ / ۱۳ شعبه اول دادگاه عمومی گرمی اصدار گردیده و متضمن قرار عدم استماع دعوی در خصوص دادخواست زوج فرجام‌خواه به خواسته فسخ نکاح است، وارد و موجه بنظر می‌رسد زیرا زوج در دادخواست تقدیمی و لوایح ارائه‌شده و مراحل دادرسی مدعی شده که زوجه را به موجب سند عادی ازدواج به عقد دائمی و شرعی خود در آورده ولی نظر به اینکه زوجه دچار ضعف بینائی در حد کوری مطلق بوده و این بیماری و عیب را در زمان عقد ازدواج مخفی نگهداشته و عقد نکاح بر مبنای سلامتی زوج واقع‌شده خواستار تایید فسخ نکاح گردیده و دادگاه بدوی به موضوع رسیدگی و با توجه به محتویات پرونده و اظهارات ومدافعات طرفین و نظریه کمیسیون پزشکی بنا به دلایل مندرج در رأی ادعای خواهان را وارد ندانسته و حکم بر بطلان دعوی زوج صادر نموده است ولی دادگاه تجدیدنظر استان با این استدلال که طرفین دعوی مکلف به ثبت رسمی واقعه نکاح و سپس طرح دعوی فسخ نکاح می‌باشند ولی در این پرونده سند نکاح دائم ابرازی یک سند عادی است فلذا ضمن نقض رأی تجدیدنظر خواسته مبادرت به صدور قرار عدم استماع دعوی نموده است. در حالیکه هر چند به موجب ماده ۲۰ قانون حمایت خانواده مصوب ۹۱ / ۱۲ / ۱ ثبت نکاح دائم الزامی است و عدم ثبت رسمی واقعه نکاح مستوجب تعقیب کیفری است ولی عقد نکاح فی‌مابین خواهان و خوانده از جنبه شرعی صحیح و تمام آثار نکاح صحیح بر آن مترتب است. یعنی ثبت رسمی نکاح جزو ارکان صحت نکاح نمی‌باشد ضمن اینکه زوجین هر دو بر علقه زوجیت و نکاح دائمی فیمابین اقرار و اعتراف دارند. بنابراین استدلال دادگاه تجدیدنظر در خصوص عدم قابلیت طرح و رسیدگی به این دعوی قبل از ثبت رسمی واقعه نکاح فاقد وجاهت قانونی است. از این رو دادنامه فرجام خواسته مستندا به بند ۲ ماده ۳۷۱ قانون آئین دادرسی مدنی نقض می‌شود و به استناد بند الف ماده ۴۰۱ همان قانون به دادگاه محترم صادر کننده قرار منقوض ارجاع می‌شود تا نسبت به رسیدگی ماهوی اقدام نماید. 
. 
رئیس شعبه هشتم دیوان عالی کشور: حسن عباسیان مستشاران: سیروس کیقبادی مسعود ک. پورنطنزی
. 
. 
<#>
. رأی شعبه دیوان عالی کشور. آقای الف. ق. پ. فرزند ع. ن. دادخواستی بطرفیت خانم س. ر. د. فرزند غ. و به خواسته تقاضای صدور حکم طلاق (گواهی عدم امکان سازش) تقدیم کرده و توضیح داده است بموجب رونوشت سند رسمی ازدواج بشماره ترتیب ۳۶۷۴ - ۱۳۶۶ / ۸ / ۲۳ دفتر ثبت ازدواج شماره … حوزه ثبت لفمجان لاهیجان خوانده را به عقد ازدواج دائمی خود درآورده‌ام نظر به اینکه کلیه حقوق قانونی نامبرده را اعم از گذشته و حال پرداخت‌نموده و بدهی ندارم در خواست صدور حکم طلاق دارم. پرونده بدوا به شورای حل اختلاف (شعبه ۴ شهری) لاهیجان ارسال‌شده که بلحاظ عدم حصول سازش پرونده به دادگستری لاهیجان اعاده شده است. شعبه اول دادگاه عمومی حقوقی شهرستان لاهیجان با تعیین وقت رسیدگی در وقت مقرر با حضور طرفین دعوی تشکیل‌شده است خواهان و وکیل خوانده لایحه‌ای تقدیم که ثبت و ضمیمه پرونده شده است. خواهان اظهار داشته - بنده هیچ تفاهم اخلاقی با همسرم ندارم هفت سال است که جدا زندگی می‌کنیم کلیه حقوق مالی وی را پرداخته‌ام تقاضای صدور گواهی عدم امکان سازش دارم. خوانده اظهار داشته من خواهان حق و حقوق قانونی خود هستم مهریه را دریافت نموده‌ام وکیلم حقوق مرا در لایحه نوشته است. خواهان اظهار داشته بنده در مورد لایحه وکیل خوانده حرفی ندارم. دادگاه قرار ارجاع امر به داوری را صادر کرده است داور زوج بشرح لایحه شماره ۲۲۳۴ - ۹۳ / ۱۱ / ۳۰ و داور زوجه بشرح لایحه ۲۴۵۰ - ۹۳ / ۱۲ / ۲۵ نظریه خود را مبنی بر اینکه سعی و تلاش آنان جهت ایجاد صلح و سازش با توجه به اصرار زوج به طلاق مؤثر واقع نگردید اعلام کرده‌اند. زوجه جهت تست بارداری به پزشکی قانونی لاهیجان معرفی‌شده که نتیجه آزمایش منفی اعلام‌شده است. دادگاه نتیجه پرونده‌های استنادی خواهان را استعلام کرده است پس از وصول فتوکپی دادنامه‌های صادرشده و نامه مدیر دفتر شعبه اول دادگستری لاهیجان دادگاه طرفین را جهت ملاحظه نظریه داوران و ادای توضیح دعوت کرده که در وقت مقرر دادگاه با حضور طرفین دعوی و وکیل خوانده تشکیل‌شده وکیل خوانده خواستار مطالبه اجرت‌المثل شده است سپس دادگاه از اجرای احکام در مورد اینکه زوج تا چه تاریخی نفقه زوجه را پرداخته استعلام نموده است که پس از پاسخ دادورز شعبه اول اجرای احکام مدنی دادگستری لاهیجان و پیوست دادنامه شماره ۳۰۰۷۴۴ - ۱۳۸۷ / ۱۱ / ۱۷ شعبه ۱۰۳ دادگاه عمومی جزایی شهرستان لاهیجان که به موجب آن آقای الف. ق. فرزند ع. ن. به اتهام قتل عمدی فرزندش مرحوم ح. ق. ۱۸ ساله به وسیله ایجاد حریق عمدی با بنزین به پرداخت ۱ / ۶ (سهم الدیه) در حق خانم س. ر. د. و تحمل ۳ سال حبس تعزیری محکوم‌شده است دادگاه در مورد تعیین نفقه و اجرت‌المثل ایام زندگی مشترک قرار ارجاع امر کارشناسی را صادر کرده است کارشناس میزان نفقه معوقه و ماهانه تا اجرای صیغه طلاق و نفقه ایام عده و اجرت‌المثل را به موجب نظریه شماره ۵۷۶ - ۹۴ / ۳ / ۱۷ - اعلام کرده است که پس از اعتراض خواهان و وکیل خوانده به نظریه کارشناس قرار ارجاع امر به هیئت سه نفره کارشناسان صادرشده است که خواهان اظهار داشته استطاعت مالی پرداخت حق‌الزحمه را ندارم و وکیل خوانده نیز از اعتراض عدول نموده و خواستار استرداد حق‌الزحمه تودیع‌شده شده است. شعبه اول دادگاه عمومی حقوقی شهرستان لاهیجان بموجب رأی شماره ۱۰۰۶۰۷ - ۱۳۹۴ / ۵ / ۱۰ درخصوص دعوی خواهان بشرح فوق و به خواسته صدور گواهی عدم امکان سازش با احراز رابطه زوجیت دائمی طرفین دعوی بموجب سند رسمی ازدواج و اینکه تلاش دادگاه و داوران در ایجاد صلح و سازش مؤثر واقع نشده است گواهی عدم امکان سازش زوجین را مبنی بر طلاق رجعی نوبت اول صادر و قید کرده زوجین دو فرزند مشترک دارند که حضانت آنان با رعایت غبطه و مصلحت به مادر اطفال یاد شده تفویض می‌گردد و پدر حق ملاقات دارد، زوجه مهریه خود را دریافت نموده است و نفقه معوقه و نفقه ماهیانه از ۹۴ / ۳ / ۱۷ تا زمان اجرای حکم از قرار ماهیانه … و نفقه ایام عده و اجرت‌المثل ایام زوجیت وفق نظریه کارشناس تعیین‌شده که زوج مکلف است در زمان اجرای طلاق آن را به زوجه پرداخت نماید جهیزیه در حریق سوخته که زوج از اتهام حریق عمدی برائت حاصل نموده لذا زوجه مستحق دریافت جهیزیه نمی‌باشد در مورد نفقه فرزندان جداگانه حکم صادر شده است زوجه باردار نمی‌باشد مدت اعتبار گواهی سه ماه پس از ابلاغ رأی بدوی یا قطعی شدن آن می‌باشد. خانم س. ر. د. با وکالت خانم ز. ن. نسبت به دادنامه یاد شده تجدیدنظرخواهی نموده که در خصوص استرداد جهیزیه بوده است که دادگاه تجدید نظر قرار ارجاع امر به کارشناسی را صادرکرده است کارشناس ارزش روز اقلام جهیزیه را طی نظریه شماره ۹۸۴ - ۹۴ / ۱۰ / ۱۹ مبلغ ۹۶ / ۶۹۷ / ۳۰۰ ریال تعیین کرده است. شعبه ۱۳ دادگاه تجدیدنظر گیلان به موجب رأی شماره ۶۰۱۴۹۳ - ۱۳۹۴ / ۱۰ / ۲۹ در خصوص تجدیدنظرخواهی خانم س. ر. د. با وکالت خانم ز. ن. و به طرفیت آقای الف. ق. پ. فرزند ع. و نسبت به دادنامه فوق‌الذکر ضمن نقض دادنامه در خصوص جهیزیه زوج را ملزم به پرداخت نقدی قیمت جهیزیه به همراه سایر حقوق مالی ناشی از زوجیت نموده و در مورد حضانت فرزند اول به لحاظ اینکه ۱۵ سال قمری دارد موضوع حضانت او را منتفی دانسته و ضمن تأیید رأی با اصلاح موارد فوق‌الذکر رأی تجدیدنظر خواسته را با اصلاحات فوق‌الذکر تأیید کرده است. آقای س. م. ک. به وکالت از آقای الف. ق. پ. نسبت به دادنامه فوق‌الذکر و عمدتا در مورد استرداد قیمت جهیزیه فرجام‌خواهی بعمل آورده است که پس از پاسخ وکیل فرجام خوانده پرونده به دیوان عالی کشور ارسال و به این شعبه ارجاع شده است لایحه اعتراضیه به هنگام شور قرائت می‌شود. هیأت شعبه در تاریخ بالا تشکیل گردید پس از قرائت گزارش آقای مهدی اسلامی عضو ممیز و ملاحظه اوراق پرونده درخصوص دادنامه شماره ۶۰۱۴۹۳ - ۱۳۹۴ / ۱۰ / ۲۹ شعبه ۱۳ دادگاه تجدیدنظر استان گیلان مشاوره نموده چنین رأی می‌دهد: 
. 
. رأی شعبه دیوان عالی کشور. اعتراض فرجامخواه با توجه به مندرجات پرونده و رسیدگیهای بعمل آمده وارد نیست و رأی دادگاه بنا به جهات و دلایل منعکس در آن (و اینکه جهیزیه در اثر ایجاد حریق توسط زوج از بین رفته است هر چند دادگاه کیفری بلحاظ عدم احراز عمد در ایجاد حریق ویرا تبرئه کرده اما مسئولیت وی از باب تلف مال به قوت خود باقی است) منطبق با موازین قانونی است لذا با رد اعتراض به استناد ماده ۳۷۰ قانون آئین دادرسی دادگاه‌های عمومی و انقلاب درامور مدنی رأی فرجامخواسته را ابرام و پرونده را اعاده می‌نماید. 
. 
شعبه پنجم دیوان عالی کشوررئیس شعبه: مهدی اسلامی مستشار: محمدحسن جلیلی تقویان
. 
. 
<#>
. رأی خلاصه جریان پرونده. آقای ح. خ. با وکالت خانم ف. ف. وکیل مرکز مشاوران قوه قضائیه دادخواستی به طرفیت خانم س. ح. س. به خواسته صدور گواهی عدم امکان سازش تقدیم محاکم عمومی کرج نموده که به شعبه ۱۱ محاکم عمومی ارجاع شده است. وکیل موصوف توضیح داده است که حسب فتوکپی سند نکاحیه در تاریخ ۸۵ / ۶ / ۱۲ خوانده به عقد نکاح رسمی دایمی خواهان درآمده است و از این ازدواج در حال حاضر دختری سه ماهه به نام ع. به دنیاآمده و اینک به لحاظ اختلافات و ناراحتی‌های پیش‌آمده بنا به ماده ۱۱۳۳ قانون مدنی صدور گواهی عدم امکان سازش حسب درخواست زوج می‌نماید و تقاضای صدور حکم حضانت فرزند را هم دارد. از لحاظ مالی هم زوج معسراست و تقاضای تقسیط مهریه را دارد. متعاقبا خانم ف. ف. وکیل دادگستری نیز با تقدیم وکالت‌نامه خود را به عنوان وکیل خوانده معرفی کرده است در تاریخ ۹۴ / ۲ / ۲۷ در جلسه دادگاه با حضور زوجه و وکیل وی و وکیل زوج تشکیل‌شده است. وکیل خواهان دعوی را به شرح دادخواست اعلام کرده است زوجه منزل مشترک را ترک کرده و فرزند مشترک را با خود برده و موکل ۷ ماه است فرزندش را ندیده است و خوانده توانایی مالی نگهداری فرزند را ندارد و زندگی با زوجه برای زوج ممکن نیست و تقاضای رسیدگی و صدور گواهی عدم امکان سازش می‌نماید. وکیل زوجه اظهار داشته ۵ ماه قبل موکل عمل سزارین داشته پس از وضع حمل فرزند (۵ روز پس از وضع حمل) زوج از زوجه می‌خواهد که به شیراز بروند که برای زوجه میسر نبوده و زوج تصور نموده که قصد او مخالفت با زوج است و خودش به منزل پدرزنش نرفته و برای دیدن فرزندش اقدام نکرده است و این خانواده زوجه بوده‌اند که نیازهای وی و فرزندش را تأمین کرده‌اند و اصلا " تصور نمی‌رفت که زوج برای طلاق اقدام کند تقاضای ارجاع به مددکاری را دارم. ضمنا شناسنامه زوجه و فرزندش هم در دست زوج است زوجه مهریه را به اجرا گذاشته است. وکیل زوجه اظهار داشته زوج حق و حقوق زوجه را حاضر است پرداخت کند. دادگاه برای تعیین اجرت‌المثل زوجه قرار کارشناسی صادر نموده که نظریه کارشناس واصل و ضمیمه پرونده است که اجرت‌المثل زوجه مبلغ هفت میلیون تومان تعیین‌شده است و سپس دادگاه طی دادنامه ۱۰۱۰۳۲۳ - ۹۴ / ۶ / ۳۰ با احراز رابطه زوجیت طرفین ضمن پذیرش دعوی خواهان ضمن صدور گواهی عدم امکان سازش به خواهان اجازه داده است که با پرداخت اجرت‌المثل به میزان هفتاد میلیون ریال و مبلغ ۹۰۰۰ / ۰۰۰ ریال نفقه ایام عده زوجه را به طلاق رجعی مطلقه کند و حضانت فرزند مشترک بر عهده زوجه است که زوج حق ملاقات دارد. مهریه زوجه در دادگاه دیگری تحت رسیدگی است. این رأی مورد فرجام‌خواهی زوجه قرار گرفته که پرونده به دیوان عالی کشور ارسال وبا ارجاع آن به این شعبه و ثبت و تکمیل پرونده توسط دفتر اینک تحت نظر است. عمده اعتراض وکیل فرجام‌خواه نسبت به دادنامه معنونه عدم ارجاع امر به داوری از سوی دادگاه - عدم تعیین تکلیف مهریه و جهیزیه و عدم رعایت شرط تنصیف اموال می‌باشد. پرونده حکایت دیگری ندارد. به تاریخ فوق شعبه پنجم دیوان عالی کشور به تصدی امضاءکنندگان زیر تشکیل است. پرونده کلاسه فوق تحت نظر است پس از بررسی محتویات پرونده و قرائت گزارش عضوممیز و انجام مشاوره بشرح آتی مبادرت به صدور رأی می‌نماید: 
. 
. رأی شعبه دیوان عالی کشور. فرجام‌خواهی نسبت به دادنامه فرجام خواسته وارد و صائب است و رأی فرجام خواسته در شرایط حاضر بلحاظ ناقص بودن تحقیقات و عدم توجه به دلایل ابرازی فرجامخواه واجد اشکال قانونی بوده و در خور ابرام نیست. زیرا اولا ارجاع امر به داوری که در اجرای ماده ۲۷ قانون حمایت خانواده اولین اقدام دادگاه در رسیدگی به دعوی است از نظر دادگاه مغفول مانده و متأسفانه دادگاه بلحاظ شتابزدگی در صدور رأی علیرغم اشاره به رجوع به داوری که ظاهرا در فرم از پیش تنظیم‌شده نگارش یافته در پرونده رجوعی به داوری مشاهده نمی‌شود. ۲ - ماده ۲۹ قانون نیز در ارتباط با حقوق قانونی زوجه در ارتباط با شرط تنصیف اموال رعایت نگردیده در حالی که دادگاه ضمن رأی خود باید با توجه به شروط ضمن عقد و مندرجات سند ازدواج تکلیف موارد مذکور در ماده مرقوم را روشن نماید.۳ - هر چند دادگاه حضانت فرزند مشترک را به زوجه واگذار نموده و حق ملاقات نیز برای زوج در رأی صادره منظور شده النهایه به ترتیب ملاقات وتاریخ و مدت آن نیز اشاره‌ای نشده که این امر خود می‌تواند منشاء اختلافات بعدی بین طرفین باشد و اقتضا دارد دادگاه در اینخصوص با اشاره به نوع و فاصله ملاقات‌ها و عندالاقتضاء محل آن نیز اظهارنظر نماید. ۴ - در خصوص شرط تنصیف اموال نیز مقتضی است دادگاه با اخذ توضیح از فرجا خواه و وکیل وی در ارتباط با اموالی که زوج پس از ازدواج به دست آورده و عدم یا وجود آن و نوع ومیزان این دارایی تحقیق و سپس نسبت به آن اظهارنظر می‌نمود لذا رأی صادره بلحاظ ناقص بودن تحقیقات و عدم توجه دادگاه به دلایل و مدافعات طرفین به تجویز بند ۵ ماده ۳۷۱ قانون آیین دادرسی مدنی نقض و در اجرای مقررات بند الف ماده ۴۰۱ قانون صدرالذکر رسیدگی مجدد به دادگاه صادرکننده رأی ارجاع می‌شود. 
. 
شعبه پنجم دیوان عالی کشوررئیس شعبه: مهدی اسلامی مستشار: جلیلی تقویان
. 
. 
<#>
. رأی شعبه دیوان عالی کشور. آقای الف. ن. ث. ق. با وکالت آقای م. ع. وکیل دادگستری دادخواستی به طرفیت خانم ز. ن. ط. به خواسته صدور گواهی عدم امکان سازش (طلاق) تقدیم شورای حل اختلاف قشم نموده که بلحاظ عدم توافق طرفین پرونده به محاکم عمومی قشم ارسال و به شعبه اول محاکم عمومی قشم ارجاع شده است توضیح دادخواست این است که برابر سند نکاحیه ۲۸۵۳ دفتر ۴۱۵ تهران زوجین در تاریخ ۷۹ / ۶ / ۲۹ به عقد ازدواج دایمی یکدیگر درآمده‌اند. لیکن بلحاظ بروز اختلافات بین زوجین و عدم حصول توافق اخلاقی بین زوجین و با توجه به اینکه خوانده همسر دوم خواهان است و اغلب به همراه فرزندان شوهر قبلی خود در جزیره قشم سکونت دارد و لذا ادامه زندگی مشترک غیر مقدور و به صرفه و صلاح زوجین نمی‌باشد و زوج حاضر است با تأدیه حقوق زوجه از خوانده جدا شود و لذا تقاضای رسیدگی و صدور حکم دارد. در جلسه شورای حل اختلاف نیز زوج مطالب فوق را تکرار کرده، زوجه اظهار داشته که در طول چند سال زندگی مشترک اموال شخصی من را ایشان تصاحب کرده و حدود ۱۳۰ میلیون تومان پول به ایشان داده‌ام. پس از ارجاع پرونده به شعبه اول دادگاه عمومی قشم در جلسه ۹۳ / ۴ / ۷ دادگاه وکیل خواهان مجددا مطالب قبلی را تکرار کرده و اضافه نموده ازدواج با خوانده ازدواج دوم موکل است و همسر قبلی وی از موضوع مطلع نبوده و اخیرا این موضوع را فهمیده و این باعث مشکلات عدیده در زندگی آنها شده وکیل از همسر اول خود ۴ فرزند دارد. خوانده در پاسخ اظهار داشته ما در رشت زندگی داشتیم و آقای ن. از من خواست ۳ واحد منزل را در آنجا بفروشم و مارا به رفتن به قشم ترغیب کرد خانه قشم را با بدهکاری خریدیم. ایشان خرجی به من نمی‌دهد. همسرم بزرگ‌ترین سرمایه‌گذار رشت است ولی مدعی است توانایی مالی ندارد و زندگی ما را از هم پاشیده و اموال من را فروخته و ما را به اینجا فرستاده و خودش نیامده است من را تهدید به طلاق می‌کند. چندین سال است ازدواج‌کرده‌ایم اول هیچی نداشت ولی الان همه چیز دارد حق و حقوق مرا بدهد من تابع قانون هستم اموال مرا که گرفته برگرداند و حقوق مرا بدهد من حرفی ندارم. وکیل خواهان زوجه هیچ‌گونه اموال شخصی نداشته و منزل شخصی موکل در رشت خریده که ظاهرا آن را فروخته و در قشم خانه خریده یا اجاره کرده است. زوجه شخصا اظهارات وکیل زوج را تکذیب کرده است و اضافه نموده من تولیدی پوشاک داشتم و کار می‌کردم و همه اموالم دست زوج بود او چیزی نداشت فقط یک پیکان داشت و من پشتوانة مالی او بودم و با نقدینگی و اموال من که فروخت پول بدست آورد. در ادامه دادگاه موضوع را به کارشناس ارجاع داده تا کارشناس منتخب در خصوص نحله، نفقه ایام عده و معوقه واجرت المثل ایام زندگی مشترک در خصوص موارد یادشده اظهار نظر نماید. خواهان طی لایحه مفصلی که تقدیم دادگاه نموده با شرح و توصیف وضعیت زندگی مشترک خود و خوانده منکر هر نوع کار و خدمتی از سوی زوجه در منزل شده و اظهار داشته که اصولا زندگی زناشویی جز مدت محدودی نداشته‌اند و زوجه کلا همسرداری ندانسته است. نظریه کارشناسی در خصوص موارد یاد شده تقدیم دادگاه شده که کل نفقه جاریه و معوقه زوجه در مدت زندگی مشترک ۳۵۹ / ۸۰۰ / ۰۰۰ ریال، اجرت‌المثل ۱۰۱ / ۰۰۰ / ۰۰۰ ریال و جمع نفقه و اجرت‌المثل مبلغ ۴۶۱ / ۲۰۰ / ۰۰۰ ریال برآورد اعلام‌شده و نفقه ایام عده ۲۰ / ۰۰۰ / ۰۰۰ ریال تعیین‌شده است. خوانده نسبت به نظریه کارشناسی اعتراض نموده است و تقاضای ارجاع امر به هیئت کارشناسی را نموده است که دادگاه نسبت به این درخواست اقدام و موضوع را به هیئت ۳ نفره کارشناسان ارجاع نموده است. خانم ر. خ. وکیل دادگستری در جریان رسیدگی با تقدیم وکالتنامه خود را به عنوان وکیل خواهان معرفی کرده است. وی ضمن لایحه‌ای درخواست استعلام از بانک در خصوص مواردی از واریز نفقه توسط زوج برای زوجه را نموده است. همچنین آقای م ح. خ. کارآموز وکالت با تقدیم لایحه‌ای به عنوان وکیل خوانده خود را معرفی کرده وکیل موصوف طی لایحه‌ای با استناد به ماده ۲۹ قانون حمایت خانواده مصوب سال ۱۳۹۲ درخواست ارجاع امر به کارشناسی برای برآورد نصف دارایی زوج را نموده است و نیز جهت شناسایی اموال زوج استعلام از اداره ثبت را خواسته است. ضمنا وکیل خواهان طی لایحه‌ای به لحاظ سکونت خوانده در شهرستان رشت تقاضای صدور قرار عدم صلاحیت در مورد رسیدگی و پرونده به دادگاه‌های عمومی رشت را نموده است که این درخواست توسط وکیل خوانده غیرموجه خوانده‌شده و تقاضای رد آن را از سوی دادگاه نموده است دادگاه همچنین مجددا قرار کارشناسی در خصوص موارد ادعایی زوجه صادر نموده است. در جلسه دیگری که به تاریخ ۹۴ / ۲ / ۲۷ تشکیل‌شده است وکیل خوانده اظهار داشته که حسب شروط ضمن عقد چنانچه زوج درخواست طلاق نماید موظف است تا نصف دارایی خود را به زوجه بدهد و لیست اموال خوانده در پرونده موجود است و لذا با استناد به ماده ۲۹ قانون حمایت خانواده و شروط ضمن عقد در این خصوص از دادگاه تقاضای رسیدگی دارم و سرانجام دادگاه حسب نامه شماره ۱۰۰۶۱۶ - ۹۴ / ۴ / ۲۴ این‌گونه رأی داده است … با توجه به سند نکاحیه پیوست دادخواست و احراز رابطه زوجیت طرفین و ارجاع امر به داور و عجز داوران از سازش بین زوجین توجها به نظریه هیئت کارشناسی در خصوص نفقه معوقه و نفقه ایام عده و اجرت‌المثل مبلغ ۱۰ / ۳۵۰ / ۰۰۰ ریال بابت دو مورد مذکور را بر ذمه زوج ثابت دانسته و در اجرای ماده ۱۱۳۳ قانون مدنی به زوج اجازه داده است که پس از پرداخت مهریه زوجه که ۴۵ عدد سکه تمام بهار آزادی می‌باشد و یک فقره سفر حج عمره و نفقات فوق نسبت به اجرا و ثبت واقعه طلاق اقدام نماید. و درخصوص مطالبه نصف اموال و دارایی زوج، وی را مکلف نموده که معادل نصف قیمت اموال را که از زوج شناسایی و قبلا توقیف‌شده به زوجه پرداخت نماید. با تجدیدنظرخواهی آقای الف. ن. نسبت به دادنامه مرقوم شعبه چهارم دادگاه تجدید نظر استان هرمزگان به موجب دادنامه ۹۰۱۱۸۶ - ۹۴ / ۱۰ / ۱۴ با حذف آن قسمت از دادنامه که بر محکومیت زوج به پرداخت نصف دارایی او در حق زوجه قبل از اجرای طلاق دارد با این استدلال که آنچه از زندگی زناشویی به زوجه تعلق می‌گیرد اجرت‌المثل یا نصف دارایی می‌باشد و جمع این دو ممکن نیست دادنامه بدوی را تأیید کرده است که در این مرحله خانم ز. ن. نسبت به دادنامه مذکور فرجام‌خواهی کرده است و پرونده به دیوان عالی کشور ارسال و با ارجاع آن به این شعبه و ثبت و تکمیل پرونده توسط دفتر اینک پرونده تکمیلا تحت نظر قرار دارد. لایحه اعتراضیه فرجامخواه متضمن این مطلب است که رأی صادره در قسمت حذف دارایی زوج خلاف قانون بوده و لذا نقض آنرا درخواست کرده است. پرونده بیش از این حکایتی ندارد. بتاریخ فوق شعبه پنجم دیوان عالی کشور بتصدی امضاءکنندگان زیر تشکیل است پرونده کلاسه فوق تحت نظر است. پس از بررسی محتویات پرونده و قرائت گزارش عضو ممیز و انجام مشاوره بشرح آتی انشاء رأی می‌نماید
. 
. رأی شعبه دیوان عالی کشور. به دادنامه فرجام خواسته اشکالاتی وارد است که دادنامه مذکور را در کیفیت و شرایط فعلی واجد اشکال قانونی نموده و لذا قابلیت ابرام ندارد. اولا از حیث نحوه استدلال دادگاه اینکه آنچه از زندگی زناشویی به زوجه تعلق می‌گیرد اجرت‌المثل یا نصف دارایی می‌باشد، استدلالی ناصحیح و غیر موجه است زیرا عنایتا به ماده ۲۹ قانون حمایت خانواده و تصریح ماده به اینکه دادگاه ضمن رأی خود با توجه به شروط ضمن عقد و مندرجات سند ازدواج تکلیف جهیزیه - مهریه و نفقه زوجه و … را تعیین و همچنین اجرت‌المثل ایام زوجیت طرفین را تعیین می‌نماید، پرداخت اجرت‌المثل با شروط ضمن عقد منافاتی ندارد و تعیین اجرت‌المثل از سوی دادگاه باعث سقوط حق زوجه برای استفاده از شروط ضمن عقد نمی‌باشد بنابراین رأی صادره در این خصوص واجد اشکال قانونی است و به تجویز بند ۲ ماده ۳۷۱ قانون آیین دادرسی مدنی با نقض رأی معنونه پرونده را در اجرای بند ج ماده ۴۰۱ قانون آئین دادرسی مدنی به شعبه دیگر دادگاه تجدیدنظر استان هرمزگان ارجاع می‌نماید. یادآور می‌شود که شرط تنصیف اموال صرفا در ارتباط با اموالی است که زوج پس از ازدواج با زوجه و در دوران زوجیت با وی تحصیل نموده است. 
. 
شعبه پنجم دیوان عالی کشور رئیس شعبه: مهدی اسلامی مستشار: جلیلی تقویان
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۹۰۱۶۰۲۸۹۹ شماره دادنامه: ۹۵۰۹۹۷۰۹۱۰۷۰۰۱۳۱ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۱۸ - ۱۳:۰۳ قاضی: جواد اسلامی قاضی: حسن قاسمی. خلاصه جریان پرونده: شعبه ۱۷ دادگاه حقوقی ارومیه در خصوص دعوی خانم‌ها و آقایان: س. م. ن.، و.، س. و م. نام خانوادگی آنان الف. ن. الف. با وکالت آقای‌ی. الف. به طرفیت اداره کل امور عشایری استان آذربایجان غربی به خواسته الزام خوانده به پرداخت غرامت بیمه عمر (اجباری و تکمیلی) مورث خواهان‌ها به انضمام خسارات دادرسی و حق‌الوکاله وکیل به موجب دادنامه شماره ۶۳۴ ۱۳۹۴ / ۷ / ۱۲ به استناد ماده ۱۰ قانون تشکیلات و آیین دادرسی دیوان عدالت اداری قرار عدم صلاحیت به اعتبار صلاحیت دیوان عدالت اداری صادر کرده است. پرونده به دیوان عدالت اداری ارسال و به شعبه ۱۶ ارسال گردیده و این شعبه طبق دادنامه شماره ۴۱۶۱ ۱۳۹۴ / ۱۲ / ۱۲ به لحاظ این‌که دعوی خواهان‌ها ناشی از قرار داد است، با اشاره و استناد به آراء متعدد هیات عمومی دیوان عدالت اداری، خود را صالح به رسیدگی ندانسته و به استناد ماده ۴۸ قانون مذکور قرار عدم صلاحیت به اعتبار صلاحیت دادگاه‌های حقوقی آذربایجان غربی صادر کرده است. به لحاظ حصول اختلاف در صلاحیت و برای حل آن پرونده به دیوان عالی کشور ارسال گردیده و پس از وصول و ثبت در دبیرخانه برای رسیدگی به این شعبه ارجاع گردیده است. هیات شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره چنین رأی می‌دهد: رأی شعبه: در خصوص اختلاف حاصل در صلاحیت بین دیوان عدالت اداری و دادگاه حقوقی ارومیه به شرحی که فوقا بیان‌شده، نظر به اینکه دعوی خواهان‌ها که به اتکا و استناد به قرارداد منعقد شده بین سازمان جهاد کشاورزی استان آذربایجان غربی و شرکت سهامی بیمه ایران آن استان اقامه گردیده از امور ترافعی و محتاج رسیدگی قضائی در دادگاه است، بنابراین و مستندا به ماده ۱۴ قانون تشکیلات و آیین دادرسی دیوان عدالت اداری با تایید صلاحیت دادگاه حقوقی ارومیه (ترجیحا شعبه ۷) حل اختلاف می‌نماید. شعبه ۳۴ دیوان عالی کشور رئیس: جواد اسلامی; مستشار: حسن قاسمی
. 
. 
<#>
. رأی شعبه دیوان عالی کشور. شعبه ۱۱۵ دادگاه عمومی جزائی شیراز به اتهام آقایان ۱ - م. ۲ - ر. شهرت هر دو ح. پ. و با وکالت آقای ح. ر. ن. دایر بر شرکت در چهار فقره تحصیل مال از طریق نامشروع (در صدر دادنامه اتهام کلاهبرداری و تهدید به قتل هم قید شده) موضوع شکایت ۱ - آقای م. ش. با مبلغ پنجاه و یک‌میلیون تومان ۲ - آقای ح. الف. ق. پ. و خانم س. ح. ش. با مبلغ هشتاد میلیون تومان ۳ - خانم پ. ه. با مبلغ بیست و هشت میلیون تومان ۴ - خانم ص. ب. با مبلغ چهل و نه میلیون تومان و کیفرخواست صادره از دادسرای عمومی و انقلاب شیراز رسیدگی و طی دادنامه شماره ۹۳۰۹۹۷۷۱۱۲۵۰۰۹۷۳ - ۱۳۹۳ / ۹ / ۶ با استدلالی که به عمل آورده بزهکاری متهمان را محرز دانسته و مستندا به مواد ۱۲۵ و ۱۳۴ قانون مجازات اسلامی مصوب ۱۳۹۲ و ماده ۲ قانون تشدید مجازات مرتکبین ارتشاء و اختلاس و کلاهبرداری نامبردگان را مشترکا به رد وجوه مورد اشاره به شکات و هر یک از آن دو را به چهار فقره حبس (هر یک به مدت سه سال) محکوم و قید نموده از چهار فقره مجازات حبس فقط یک مجازات قابل‌اجرا است و اگر یکی از مجازاتها به یکی از علل قانونی تقلیل یابد یا تبدیل یا غیرقابل اجرا شود مجازات بعدی اجرا خواهد شد و رأی صادره را به جهت عدم حضور متهمان و وکیل مدافع غیابی و ظرف ده روز از تاریخ ابلاغ واقعی قابل واخواهی در همان دادگاه اعلام کرده است. آقای م. خ. با وکالت مع الواسطه از آقایان م. و ر. شهرت هر دو ح. پ. نسبت به حکم صادره واخواهی نموده و دادگاه طی دادنامه شماره ۹۳۰۹۹۷۷۱۱۲۵۰۱۲۶۰ - ۱۳۹۳ / ۱۱ / ۵ به شرح استدلال مقید در آن ضمن رد واخواهی مستندا به ماده ۲۱۸ قانون آیین دادرسی دادگاه‌های عمومی و انقلاب در امور کیفری مصوب ۱۳۷۸ دادنامه واخواسته را عینا تأیید کرده است. آقایان ۱ - م. ح. با وکالت آقای م. خ. ۲ - ر. ح. با وکالت آقایان ح. ر. ن. و م. خ. و ج. ز. به حکم صادره اعتراض و تقاضای تجدیدنظرخواهی نموده و حسب الارجاع شعبه ۲۳ دادگاه تجدیدنظر استان فارس به پرونده رسیدگی و طی دادنامه شماره ۹۴۰۹۹۷۷۱۲۲۳۰۰۹۹۲ - ۱۳۹۴ / ۷ / ۳۰ به شرح استدلال منعکسه ضمن رد تجدیدنظرخواهی تجدیدنظرخواهان مستندا به بند (الف) ماده ۴۵۵ قانون آیین دادرسی کیفری مصوب ۱۳۹۲ با اصلاحات و الحاقات بعدی دادنامه تجدیدنظرخواسته را عینا تأیید کرده است. پس از قطعیت یافتن حکم، آقای م. ح. با وکالت آقای ح. ر. ن. با پرداخت هزینه دادرسی و تسلیم لایحه‌ای به دیوان عالی کشور که لایحه تنظیمی موکل نیز پیوست آن بوده و هنگام شور قرائت و مورد توجه قرار خواهند گرفت، با استناد به بند (چ) ماده ۴۷۴ قانون اخیرالذکر تقاضای اعاده دادرسی نموده و پرونده پس از ثبت به کلاسه فوق به این شعبه ارجاع گردیده است. هیأت شعبه در تاریخ بالا تشکیل گردید. پس از قرائت گزارش آقای غلامرضا خلف رضائی عضو ممیز و بررسی اوراق پرونده و نظریه کتبی آقای م. رضا الهی منش دادیار دیوان عالی کشور اجمالا مبنی بر تقاضای اتخاذ تصمیم شایسته را دارد، مشاوره نموده چنین رأی می‌دهد: 
. 
. رأی شعبه دیوان عالی کشور. درخصوص درخواست آقای م. ح. با وکالت آقای ح. ر. ن. مبنی بر تجویز اعاده دادرسی نسبت به دادنامه شماره ۹۴۰۹۹۷۷۱۲۲۳۰۰۹۹۲ - ۱۳۹۴ / ۷ / ۳۰ شعبه ۲۳ دادگاه تجدیدنظر استان فارس به جهت این‌که بزه ارتکابی توسط آقای م. ح. شرکت در چهار فقره تحصیل مال نامشروع بوده و به عبارتی تکرار جرم مشابه می‌باشد که با مداقه در بیان مقنن در ماده ۱۳۴ قانون مجازات اسلامی مصوب ۱۳۹۲ استنباط می‌شود که مراد قانونگذار ارتکاب اعمال مجرمانه از نوع مختلف باشد، چرا که در ذیل ماده مرقوم، اجرای مجازات را صرفا به مجازات اشد مقید نموده است در حالی که در موضوع حاضر به لحاظ این‌که جرم مشابه بوده و مجازات‌های چهارگانه مقرره در حکم دادگاه تماما علی السویه هستند و مآلا عنوان مجازات اشد منتفی است، بنابراین مجازات مقرره علیه متقاضی (محکوم علیه) نامتناسب تشخیص و با انطباق تقاضا با بند (چ) ماده ۴۷۴ قانون آیین دادرسی کیفری مصوب ۱۳۹۲ با اصلاحات و الحاقات بعدی، ضمن پذیرش آن و تجویز اعاده دادرسی مستندا به ماده ۴۷۶ قانون اخیرالذکر پرونده جهت رسیدگی مجدد به دادگاه هم‌عرض دادگاه صادر کننده حکم قطعی ارجاع می‌گردد. 
. 
شعبه چهاردهم دیوانعالی کشور - رئیس و مستشار
. 
محمد رضا صابر - غلامرضا خلف رضائی
. 
. 
<#>
. رأی شعبه دیوان عالی کشور. در تاریخ ۹۴ / ۵ / ۱۷ آقای الف. ج. به وکالت از طرف خانم ل. الف. به طرفیت آقای ب. م. دادخواستی به خواسته صدور حکم طلاق به لحاظ تخلف زوج از بند ۷ شروط ضمن العقد تقدیم و توضیح داده که موکله به موجب عقدنامه پیوست پرونده در تاریخ ۱۳۷۷ / ۶ / ۲۷ با خوانده عقد دائمی منعقد نمود ه و زوج شروط دوازده‌گانه ضمن العقد راپذیرفته و امضاء نموده و به زوجه وکالت با حق توکیل به غیر در صورت تخلف از شروط مذکوررا داده است متأسفانه موکله بعد از ازدواج متوجه اعتیاد زوج به مواد مخدر شده که پس از چندین بار مراجعه به مراکز بازپروری زوج موفق به ترک اعتیادش نگردیده که با استعلام دادگاه صحت این امر احراز می‌گردد و در حال حاضر اعتیاد وی از نوع شیشه وبسیار شدیدتر می‌باشد که این امر موجب عسر و حرج و تحقق بند ۷ از شروط ضمن عقد برای زوجه گردیده است ضمنا ثمره این ازدواج دو فرزند می‌باشد لذا تقاضای رسیدگی و صدور حکم طلاق با حفظ کلیه حقوق شرعی و قانونی برای موکله مورد استدعاست. دادخواست مطروحه در شعبه ۱۶ دادگاه عمومی حقوقی تبریز ثبت و مورد رسیدگی قرار می‌گیرد. در گزارش مرکز مشاوره اعلام‌شده که زوج جهت مشاوره علی‌رغم ارسال دعوت‌نامه کتبی و تماس تلفنی حضورنیافته است. جلسه اول دادرسی به تاریخ ۹۴ / ۶ / ۸ با حضور زوجه و وکیل او تشکیل گردید. زوج علی‌رغم ابلاغ قانونی اخطاریه حضورنیافته و لایحه‌ای تقدیم نکرده است. در این جلسه وکیل خواهان اظهار داشت به لحاظ تخلف زوج از بند هفت شروط ضمن عقد یعنی اعتیاد زوج به مواد مخدر از نوع شیشه درخواست اعمال وکالت موکله جهت مطلقه نمودن وی را دارم و در م. یک‌بار بستری‌شده است ونیز به لحاظ سرقت زندانی‌شده است و به لحاظ تخلف زوج از بند ۹ از شروط ضمن عقد یعنی محکومیت قطعی کیفری زوج تقاضای اعمال وکالت موکله جهت مطلقه نمودن وی را دارم زوجه اظهار داشت یک فرزند مشترک پسر به نام پ. ۱۶ ساله مبتلا به عقب‌ماندگی ذهنی و ز. م. ۶ ساله داریم که حضانت دخترم را می‌خواهم اگر طلاق انجام گیرد کلیه حقوق مالی خود اعم از مهریه، نفقه و اجرت‌المثل خدمات ایام زوجیت را به لحاظ کراهت از زوج در حق وی بذل می‌نمایم و جهیزیه در اختیار زوج می‌باشد. سپس دادگاه جهت ایجاد صلح و سازش بین زوجین قرار ارجاع امر به داوری صادر نموده ونیز سابقه کیفری زوج را از زندان تبریز استعلام نمود. مدیریت مؤسسه م. ف. طی گواهی مورخه ۹۴ / ۶ / ۵ به دادگاه اعلام نموده که آقای ب. م. در مورخه ۹۱ / ۱۰ / ۳ جهت سم‌زدایی مواد مخدر از نوع مورفین در این مرکز بستری و در مورخه ۹۱ / ۳ / ۱۸ (عضوممیز: به نظر می‌رسد ۹۲ / ۳ / ۱۸ صحیح باشد) از این مرکز ترخیص شده است. زوجین هر یک داور خود را تعیین و معرفی نموده‌اند و موضوع داوری هم از طرف دادگاه به داوران تفهیم شد و داوران هر یک نظریه کتبی خود را ارائه نمودند که حاکی از عدم حصول سازش بین طرفین می‌باشد. در پاسخ ادارة زندان تبریز سه فقره سابقه کیفری که دو فقره آن سابقه تحت قرار بازپرس و دادیار و یک فقره آن سابقه محکومیت کیفری به تحمل سه ماه و یک روز حبس و ۶۵ ضربه شلاق به جرم شرکت در سرقت عادی که تاریخ محکومیت ۱۳۹۱ / ۱۰ / ۱۹ و پایان اجرای حکم و محکومیت حبس ۱۳۹۲ / ۱ / ۱۱ بوده اعلام‌شده است. سپس دادگاه در وقت فوق‌العاده ضمن اعلام ختم رسیدگی به موجب دادنامه شماره ۱۲۰۴ مورخ ۱۳۹۴ / ۸ / ۲۶ پس از ذکر خواسته خواهان و اعلام احراز رابطه زوجیت دائم بین طرفین و این‌که مساعی دادگاه و تلاش داوران در اصلاح ذات البین مؤثر واقع نگردیده با اعلام اینکه در مورد اعتیاد فعلی زوج به مواد مخدر دلایلی ارائه نشده است در این قسمت منتفی است ولی از حیث محکومیت قطعی کیفری زوج با توجه به استعلام انجام‌شده از اداره زندان تبریز که دلالت بر محکومیت قطعی کیفری زوج به جرم شرکت در سرقت و مجازات ۹۱ روز حبس و ۶۵ ضربه شلاق تعزیری دارد و خوانده دعوی دفاعیات موجه و محکمه پسندی ارائه ننموده است لذا تخلف زوج از بند ۹ از شروط ضمن عقد را محرز تشخیص و به استناد ماده ۱۱۳۳ قانون مدنی و تبصره ماده ۱۱۳۳ همان قانون و مواد ۲۶ و ۲۹ قانون حمایت خانواده مصوب سال ۹۱ حکم طلاق جهت اجرای صیغه طلاق صادر و به زوجه اجازه داده با توجه به وکالت بلاعزل خویش با حق توکیل به غیر و حق قبول بذل به یکی از دفاتر رسمی ثبت طلاق مراجعه و اصالتا و وکالتا خود را مطلقه و واقعه طلاق را به ثبت برساند. زوجه کلیه حقوق مالی خویش اعم از مهریه، نفقه و اجرت‌المثل ایام زوجیت را به لحاظ کراهت از زوج در حق وی بذل نمود و جهیزیه در اختیار زوج می‌باشد که به زوجه مسترد خواهد شد. زوجین دو فرزند مشترک پسر بنام پ. و دختر به نام ز. دارند که فرزند مشترک پسر کبیر می‌باشد و حضانت فرزند دختر بنام ز. متولد ۸۹ / ۳ / ۳۰ تا سن هفت سالگی با زوجه خواهد بود و پرداخت نفقه وی بعهده زوج خواهد بود و زوج بنحو مقرر حق ملاقات فرزند مشترک صغیر بنام c. را دارد. مدت اعتبار این حکم ظرف شش ماه از تاریخ ابلاغ رای فرجامی یا انقضای مهلت فرجامی می‌باشد و نوع طلاق در صورت وقوع باستناد بند ۳ ماده ۱۱۴۵ قانون مدنی بائن از نوع خلع خواهد بود. زوج از این رای در مهلت قانونی تجدیدنظر خواهی نموده که پس از طی تشریفات قانونی شعبه سیزدهم دادگاه تجدیدنظر استان آذربایجان شرقی بموضوع رسیدگی و طی دادنامه شماره ۱۵۱۹ - ۹۴ مورخ ۱۳۹۴ / ۱۱ / ۱۳ اعتراض تجدید نظر خواه را غیر موجه و دادنامه تجدید نظر خواسته را منطبق بر موازین قانونی تشخیص و با تغییر عبارت «حکم به طلاق» ; به «حکم به احراز شرایط اعمال وکالت زوجه جهت طلاق» ; ضمن رد اعتراض مطروحه دادنامه معترض عنه را تایید نموده است. دادنامه اخیرالصدور در تاریخ ۱۳۹۴ / ۱۱ / ۱۸ به زوج ابلاغ شد و نامبرده در تاریخ ۱۳۹۴ / ۱۲ / ۸ با تقدیم دادخواست نسبت به آن فرجام‌خواهی نموده که نسخه ثانی دادخواست بوکیل زوجه ابلاغ قانونی شده ولی لایحه جوابیه‌ای از ایشان یا زوجه فرجام خوانده در پرونده مشهود نیست. پرونده پس از وصول به دیوان عالی کشور جهت رسیدگی به این شعبه ارجاع گردیده است. دادخواست فرجامی بهنگام شور قرائت می‌گردد. هیأت شعبه در تاریخ بالا تشکیل گردید پس از قرائت گزارش آقای حسن عباسیان عضو ممیز و اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. فرجام‌خواهی آقای ب. م. نسبت به دادنامه شماره ۱۵۱۹ - ۹۴ - مورخ ۱۳۹۴ / ۱۱ / ۱۳ شعبه سیزدهم دادگاه تجدیدنظر استان آذربایجان شرقی که در جهت اصلاح و تایید دادنامه بدوی انشاء گردیده و به موجب آراء مرقوم حکم به احراز شرایط اعمال وکالت در طلاق از طرف زوجه صادر شده است وارد و موجه نیست زیرا زوجه و وکیل او در جلسه دادرسی بشرح صورتمجلس مورخ ۹۴ / ۶ / ۸ با توجه به سابقه محکومیت قطعی کیفری زوج فرجام‌خواه و تخلف او از بند ۹ از شروط ضمن العقد مندرج در قباله نکاحیه و تحقق این شرط، اعمال وکالت در طلاق ازطرف زوجه جهت اجرای صیغه طلاق را خواستار گردیده‌اند. پاسخ استعلام واصله از اداره زندان تبریز حاکی از آنستکه زوج فرجام‌خواه بجرم شرکت در سرقت عادی به تحمل سه ماه و یک روز حبس تعزیری و ۶۵ ضربه شلاق محکوم گردیده و حکم صادره هم بمرحله اجرادر آمده است و چون بزه ارتکابی و محکومیت قطعی کیفری زوج فرجام‌خواه یک جرم ضد اجتماعی محسوب بوده که عرفا با حیثیت خانوادگی هر خانواده مومن و متدین ومقید به اخلاق مغایرت داشته و فرجام‌خواه هیچ دلیلی که ثابت نماید زوجه فرجام خوانده و خانواده‌اش فاقد اوصاف مذکور بوده و جرم ارتکابی او با شان زوجه و حیثیت خانوادگی او مغایرتی ندارد اقامه و ابراز ننموده است لذا بزه ارتکابی و محکومیت قطعی کیفری او که بمرحله اجرا در آمده با بند ۹ قسمت ب از شرط ضمن العقد مقید در قباله نکاحیه که به امضاءطرفین رسیده انطباق داشته ودر نتیه تخلف ایشان از شرط مذکور و تحقق این شرط موجبات اعمال وکالت اعطائی موضوع بند ب شرط ضمن العقد فراهم بوده و زوجه فرجام خوانده حق دارد که با اعمال وکالت حاصل از تحقق شرط ضمن انتخاب نوع طلاق نسبت به اجرای صیغه طلاق و مطلقه نمودن خود و ثبت رسمی واقعه طلاق اقدام نماید از این رو دادنامه‌ها ی بدوی و فرجام خواسته با توجه به مجموع اوراق محتویات پرونده و اقدامات و رسیدگی‌های معموله موجها و منطبق بر موازین قانونی اصدار یافته و ایراد و اشکال موثر در تخدیش بر آراء مرقوم مترتب نبوده و اعتراضات فرجام‌خواه در حدی نیست که بمبانی استنباط و تشخیص دادگاه و مالا اساس دادنامه فرجام خواسته خلل و خدشه‌ای وارد و موجبات نقض آن را فراهم سازد فلذا ضمن رد فرجام‌خواهی فرجام‌خواه مستندا بماده ۳۷۰ قانون آئین دادرسی مدنی دادنامه فرجام خواسته ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشار: مسعود کریمپورنطنزی عضومعاون: جعفرپوربدخشان
. 
. 
<#>
. رأی خلاصه جریان پرونده. در تاریخ ۹۴ / ۴ / ۶ آقای ح. ر. بوکالت از طرف خانم ش. د. ز. بطرفیت آقای س. م. ل. دادخواستی بخواسته طلاق تقدیم و در متن دادخواست توضیح داده موکله بموجب سند نکاحیه پیوست در تاریخ ۱۳۷۳ / ۶ / ۳۱ با خوانده ازدواج نموده و حاصل ازدواج یک فرزند ۱۸ ساله است علیرغم گذشت بیست و یکسال زوج خوانده نتوانست تکالیف مکرر قانونی خود را که موجب تحکیم و ثبات خانواده می‌باشد انجام دهد بنحویکه با رفتار سوء خود نسبت به موکل و تداوم این رفتار تشدید آن موجبات بروز اختلافات را فراهم نمود نتیجه این وضعیت موکل را در شرایط سخت و مشقت باری از نظر روحی قرار داده نفرت شدید نسبت به زوج پیدا نموده و ادامه زندگی موکل مالایطاق گردید بنحویکه حاضر گردید برای رهائی از این وضعیت غیر قابل‌تحمل مهر خود را که ۳۰۱ عدد سکه تمام بهار آزادی است در قبال طلاق به زوج بذل نماید تا از این عسر نجات یابد موکله‌ام زنی است جوان و تحصیل‌کرده و از خانواده‌ای آبرومند که متاسفانه وضعیت ایجاد شده سبب گردید تمام راه‌های ادامه زندگی مشترک با خوانده در زیر یک سقف از بین رفته تاجائی که موکله بعنوان یک زن جوان و با آبرو در عسرت و پریشانی قرار گرفته و مدتی است که جدا از زوج زندگی می‌کند. سوء رفتار زوج بدان حد رسیده است که موکل و خوانده یکبار تصمیم به جدائی می‌گیرند و بموجب فتوکپی دادخواستی که بامضاء زوجین رسیده علت درخواست خود را نیز عدم تفاهم اخلاقی و بروز اختلافات اعلام می‌دارند تا آنجا که موکل حاضر شده تمام حقوق قانونی خود را در قبال طلاق بذل نماید و زوج نیز با طلاق بشرح فوق موافقت نموده است لذا با توجه به حدوث عسر و حرج و عدم امکان ادامه زندگی مشترک مستندا بماده ۱۱۳۰ قانون مدنی صدور حکم طلاق مورد استدعاست دادخواست مطروحه در شعبه دهم دادگاه حقوقی خانواده شهرستان رشت ثبت و مورد رسیدگی قرار می‌گیرد. آقای س. ن. وکیل پایه یک دادگستری با تقدیم وکالتنامه از جانب زوج خوانده اعلام وکالت نمود. جلسه اول دادرسی بتاریخ ۹۴ / ۵ / ۵ با حضور وکلای طرفین دعوی و نیز خواهان تشکیل گردیددر این جلسه وکیل خواهان اظهار داشت عرایض بشرح دادخواست تقدیمی است. محور طلاق منحصرا ماده ۱۱۳۰ قانون مدنی و بندهای ۱ و ۴ آن می‌باشد با این وصف که زوج ۵ سال است که محل زندگی و کار خود را به شهرستان زابل منتقل کرده و در طول سال، کمتر از یکماه نزد همسرش زندگی می‌کند از سال ۱۳۷۳ ازدواج کردند تا ۱۳۸۹ با همدیگر در رشت زندگی داشتند موکله بنده مدرس دانشگاه آزاد اسلامی واحد رشت (هیأت علمی تمام وقت هستند) خوانده هم پزشک عمومی و اهل لنگرود هستند البته موکله تا دو سال قبل راضی به ادامه کار زوج در شهرستان زابل بوده لیکن فیمابین مقرر بوده که پس از مدت یکسال زوج برگردد که علیرغم اصرار موکله، زوج حاضر نیست به رشت بیاید و اما در خصوص سوء رفتار معروض می‌دارم که زوج فردی است که با موکله تحقیر آمیز رفتار می‌نماید الفاظ رکیک مرتبا در منزل و در طول زندگی مشترک نسبت به موکله داشته است که این رفتار مورد مشاهده افراد خانواده و طرفین خصوصا فرزند مشترک بوده است. موکله برای صدور گواهی عدم امکان سازش از تمام حقوق قانونی و مالی خود صرفنظر و آن را به اذاء طلاق به زوج بذل می‌نماید. خواهان اظهار داشت اگر ده بار و ده سال هم طول بکشد اصرار به امر طلاق دارم و دیگر حاضر نیستم با همسرم زندگی نمایم. وکیل خوانده اظهار داشت موکل بنده هیچ مضایقه‌ای در زندگی نسبت به همسر و فرزندش نداشته و نهایت سعی و تلاش را در جهت بهبود زندگی معمول داشته و ادعای وکیل خواهان مبنی بر ترک زندگی مشترک و سوء رفتار بدون دلیل اثباتی بوده است بنده حاضرم موکلم را در دادگاه حاضر نمایم و چنانچه ادعای ایشان یک درصد هم به تشخیص دادگاه درست باشد من خودم پیشقدم می‌شوم جهت رضایت موکل مبنی بر انجام امر طلاق. موکل بنده فردی محترم با شخصیت پزشک و علاقمند به حفظ زندگی مشترک می‌باشد. سپس دادگاه قرار ارجاع امر بداوری صادر نمود و وکلای طرفین هر یک داور موکل خود را تعیین و معرفی نموده‌اند و داوران هم پس از طی تشریفات هر یک نظریه کتبی خود را که حاکی از عدم حصول سازش بین طرفین بوده تقدیم داشته‌اند سر انجام دادگاه در وقت فوق‌العاده با اعلام ختم رسیدگی بموجب دادنامه شماره ۱۰۲۰ مورخ ۹۴ / ۶ / ۲۹ پس از ذکر خواسته خواهان و توضیحات وکیل ایشان و مدافعات وکیل خوانده و اعلام احراز رابطه زوجیت دائم بین طرفین با اعلام اینکه در عقد دائم حق طلاق بر عهده مرد می‌باشد و زن تنها در موارد احصاء شده قانونی می‌تواند از دادگاه تقاضای طلاق نماید و ادعای وکیل زوجه خواهان مبنی بر وجود عسر و حرج ناشی از ترک زندگی و یا سوء رفتار فاقد ادله اثباتی است و بعلاوه خوانده با توجه به موقعیت شغلی و شخصیتی اجتماعی (دکتربودن) انتخاب منطقه محروم از سوی وی بعنوان محل خدمت را نمی‌توانیم موجبی برای امر طلاق بدانیم چه‌بسا این حق برای مرد می‌تواند مورد توجه باشد که هر کجا مرد جهت اسکان تعیین نماید زن موظف است در آنجا سکنی نماید و نظر باینکه داور زوج هم‌نظر به بقاء زندگی زوجین داده است و بموجب قاعده فقهی الطلاق بید من اخذ بالساق، حق طلاق با مرد بوده و تقاضی طلاق از ناحیه زن قدر مسلم باید با ادله اثباتی محکمی همراه باشد و نظر به رعایت اصل حفظ بقاء کانون زندگی و تلاش جهت جلوگیری از هم پاشیدگی کانون خانواده لذا دادگاه دعوی خواهان را غیر وارد تشخیص و حکم به بطلان دعوی خواهان صادر نموده است. پس از ابلاغ رای صادره وکیل زوجه نسبت به آن تجدیدنظر خواهی نموده که پس از طی تشریفات قانونی شعبه سیزدهم دادگاه تجدیدنظر استان گیلان بموضوع رسیدگی و طی دادنامه شماره ۱۲۸۱ مورخ ۹۴ / ۹ / ۲۴ با استدلال اینکه طلاق از اختیارات شرعی و قانونی مرد بوده و زن تحت شرایطی می‌تواند درخواست طلاق کند که واجد آن شرایط بموجب ماده ۱۱۳۳ قانون مدنی و تبصره ذیل آن باشد که به عقیده دادگاه زوجه فاقد آن اوصاف و شرایط درخواست طلاق بوده و از این امتیاز بی‌نصیب می‌باشد و از ماده مرقوم و قاعده فقهی الطلاق بید من اخذ بالساق نیز این موضوع فهمیده و استنباط می‌شود لذا اعتراض زوجه تجدیدنظر خواه را غیر موجه و دادنامه معترض عنه را منطبق بر موازین قانونی تشخیص و ضمن رد اعتراض مطروحه دادنامه تجدیدنظر خواسته را تایید نموده است. دادنامه اخیرالذکر در تاریخ ۱۳۹۴ / ۱۰ / ۶ بوکیل زوجه ابلاغ شد و نامبرده در تاریخ ۱۳۹۴ / ۱۰ / ۲۶ با تقدیم دادخواست و لایحه فرجامی نسبت به آن فرجام‌خواهی نموده که پس از تبادل لوایح و وصول پرونده به دیوان عالی کشور جهت رسیدگی به این شعبه ارجاع گردیده است. لوایح طرفین بهنگام شور قرائت می‌گردد. هیأت شعبه در تاریخ بالا تشکیل گردیدپس از قرائت گزارش آقای حسن عباسیان عضو ممیز و اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. فرجام‌خواهی خانم ش. د. ز. با وکالت آقای ح. ر. نسبت به دادنامه شماره ۱۲۸۱ - ۹۴ مورخ ۱۳۹۴ / ۹ / ۲۴ شعبه سیزدهم دادگاه تجدیدنظر استان گیلان که در جهت تایید دادنامه بدوی متضمن حکم به بطلان دعوی فرجام‌خواه بخواسته صدور حکم طلاق انشاء گردیده با توجه به جامع اوراق پرونده و اظهارات و مدافعات وکلای طرفین در مراحل دادرسی وارد نبوده و توجیه قانونی ندارد. محتویات پرونده حاکی از آنستکه وکیل زوجه فرجام‌خواه بشرح دادخواست تقدیمی و توضیحات بعدی در جلسه دادرسی با اشاره به سوء رفتار زوج نسبت به زوجه و اختلافات فیمابین و ترک زندگی مشترک از ناحیه زوج و مفارقت جسمانی طرفین و کراهت زوجه از زوج مدعی عسر و حرج زوجه در تداوم زوجیت گردیده و بر این اساس صدور حکم طلاق را خواستار گردیده است در حالیکه نامبرده در مراحل دادرسی هیچ ادله‌ای که وجود اختلافات عمیق و شدید و لاینحل بین طرفین و نیز سوء رفتار زوج نسبت به زوجه را اثبات نماید اقامه و ابراز ننموده و بعلاوه از اظهارات وکیل زوجه در جلسه دادرسی مورخ ۹۴ / ۵ / ۵ مبنی بر اینکه موکله تا دو سال قبل راضی به ادامه کار زوج در شهرستان زابل بوده لیکن فیمابین مقرر بوده پس از مدت یکسال زوج برگردد که علیرغم اصرار موکله زوج حاضر نیست به رشت بیاید، مستفاد می‌گردد که در بدو امر اشتغال بکار زوج بعنوان پزشک در شهرستان زابل بر اساس توافق طرفین و رضایت زوجه بوده و اینکه نامبرده به ادامه اشتغال خود در شهرستان زابل اصرار دارد و حاضر به مراجعت و اشتغال به کار در شهرستان رشت نمی‌باشد این امر نمی‌تواند مصداق ترک زندگی از طرف زوج محسوب گردد و هم‌چنین با توجه به اظهارات وکیل زوجه در جلسه دادرسی و مندرجات نظریه داور زوج، زوج هر سال به تناوب در محل زندگی مشترک در شهرستان رشت حضور یافته و بمدت چند روز با همسر و فرزندش زندگی می‌نماید لذا اشتغال بکار زوج در شهرستان زابل نمی‌تواند دلیل یا اماره‌ای بر بی‌توجهی و عدم علاقه و پای بندی او نسب به همسر و فرزند مشترک بشمار آید بنابمراتب چون سوء رفتار زوج به اثبات نرسیده و اختلافات طرفین که ظاهرا منشاء آن همان اشتغال زوج در شهرستان زابل بوده باتفاهم یکدیگر و مداخله بزرگان فامیل دو طرف قابل‌حل خواهد بود، آنقدر عمیق و شدید و لاینحل محسوب نبوده که موجبات کراهت زوجه را از زوج فراهم و از این حیث موجبی برای طلاق و متارکه طرفین بوده باشد بنابراین دادنامه فرجام خواسته که متکی بر استنباط قضائی و تشخیص دادگاه بوده با لحاظ مجموع اوراق و محتویات پرونده و اوضاع و احوال حاکم بر روابط طرفین و موقعیت شغلی و اجتماعی طرفین صائب و موجه و منطبق بر موازین قانونی بو ده و ایراد و اشکال موثر در تخدیش بر دادنامه مرقوم مترتب نبوده و اعتراضات فرجام‌خواه در حدی نیست که بمبانی استباط و تشخیص دادگاه و مالا اساس دادنامه فرجام خواسته خلل و خدشه‌ای وارد و موجبات نقض آنرا فراهم سازد فلذا ضمن رد اعتراض فرجام‌خواه دادنامه فرجام خواسته مستندا بماده ۳۷۰ قانون آئین دادرسی مدنی ابرام می‌گردد. 
. 
رئیس شعبه هشتم دیوان عالی کشور: حسن عباسیان مستشاران: سیروس کیقبادی مسعود کریمپورنطنزی
. 
. 
<#>
. رأی شعبه دیوان عالی کشور. شماره پرونده: ۹۳۰۹۹۸۷۷۲۴۱۰۰۰۶۱ شماره دادنامه: ۹۵۰۹۹۷۰۹۰۹۵۰۰۲۹۱ شعبه: شعبه چهلم دیوان عالی کشور تاریخ: ۱۳۹۵ / ۰۲ / ۱۵ - ۰۹:۴۰ قاضی: محمد بارانی قاضی: علی اکبری. خلاصه جریان پرونده: در این پرونده آقای م. ر. علیه آقای ح. الف.، اداره ثبت اسناد و املاک د …، بانک م … در دفتر اسناد رسمی شماره … بوشهر دادخواستی به خواسته ابطال سند رهنی به شماره …- ۱۳۸۵ / ۱۱ / ۱۱ دفترخانه شماره … بوشهر- ابطال سند مالکیت معارض- تصحیح دفتر ثبت، دستور انتقال شش‌دانگ پلاک ۲۱ … به دادگاه حقوقی شهرستان د … تقدیم کرده و توضیح داده که در خصوص ملک فوق‌الذکر با توجه به انتقال و صدور حکم قطعی و تحویل بانک م … شعبه د … از اداره ثبت اسناد د … تقاضای صدور اجرائیه کرده درحالی‌که سند رهنی مخدوش و جعل شماره ثبت و ذیل صفحه گردیده که خود باطل کننده سند رهنی می‌باشد و سند ملک فوق‌الذکر که در رهن بانک م … قرار گرفته سند معارض است. پرونده در شعبه اول دادگاه حقوقی د … مطرح‌شده است و این شعبه بعد از تشکیل جلسه دادگاه و بررسی موضوع با صدور قرار شماره ۹۳۱۱۷۰ - ۱۳۹۳ / ۱۰ / ۸ اعلام داشته است که رسیدگی به موضوع ابطال سند مالکیت معارض تصحیح دفتر ثبت و انتقال پلاک در صلاحیت مرجع ثبتی است و خواهان دلیلی بر مالکیت خود ارائه نکرده است قرار رد دعوی صادر کرده است. نسبت به این رأی تجدیدنظرخواهی شده و پرونده در شعبه سوم دادگاه تجدیدنظر استان بوشهر مطرح‌شده است و این شعبه با صدور دادنامه شماره ۹۴۱۱۶۱ - ۱۳۹۴ / ۱۰ / ۲۱ اعلام داشته نظر به اینکه رسیدگی به تعارض در اسناد مالکیت کلا یا بعضا خواه نسبت به اصل ملک خواه نسبت به حدود و حقوق ارتفاقی آن ایضا تصحیح دفتر اثبات املاک و دستور انتقال آن در صلاحیت هیئت نظارت ثبت می‌باشد که دادگاه بدوی به جای صدور قرار عدم صلاحیت قرار رد دعوی خواهان بدوی (تجدیدنظرخواه) را صادر نموده با نقض دادنامه بدوی قرار عدم صلاحیت و به اعتبار صلاحیت و شایستگی هیئت نظارت ثبت اسناد و املاک بوشهر صادر و اعلام داشته و پرونده را جهت تعیین تکلیف به دیوان ع. کشور ارسال و به این شعبه ارجاع شده است. هیأت شعبه در تاریخ بالا تشکیل گردید. پس از قرائت گزارش آقای محمد بارانی عضو ممیز و ملاحظه اوراق پرونده در خصوص اعلام صلاحیت مشاوره نموده چنین رأی می‌دهد: رأی شعبه: اولا: قسمتی از خواسته ابطال سند رهنی به شماره …- ۱۳۸۵ / ۱۱ / ۱۱ دفترخانه شماره … بوشهر است که در این مورد تصمیمی اتخاذ نشده است و چون موضوع خارج از صلاحیت هیئت نظارت می‌باشد لازم است دادگاه در این مورد اتخاذ تصمیم نماید ثانیا: خواسته دیگر خواهان ابطال سند مالکیت معارض و متعاقب آن تصحیح دفتر ثبت، دستور انتقال شش‌دانگ پلاک ۲۱ … می‌باشد که رسیدگی به این موضوع نیز خارج از صلاحیت هیئت نظارت استان و در صلاحیت دادگاه می‌باشد و بر اساس بند ۵ ماده ۲۵ قانون ثبت اسناد و املاک تشخیص اینکه سند مالکیت معارض می‌باشد یا خیر با هیئت مزبور می‌باشد و بعد از اینکه هیئت مزبور اعلام نماید که سند مالکیت معارض می‌باشد ذیحق می‌تواند ابطال آن را از دادگاه درخواست نماید بنابراین چون خواسته ابطال سند رسمی می‌باشد و نه اعلام تعارض اسناد مالکیت موجبی برای صدور قرار عدم صلاحیت در این مورد نیز نمی‌باشد بنابراین در اجرای ماده ۲۸ قانون آیین دادرسی دادگاه‌های عمومی و انقلاب در امور مدنی با عدم تأیید نظریه دادگاه تجدیدنظر بوشهر و پرونده جهت اقدام قانونی لازم عودت داده می‌شود. شعبه ۴۰ دیوان ع. کشور; عضو معاون: علی اکبری;عضو معاون: محمد بارانی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۷۵۸۰۸۰۰۷۶۹ شماره دادنامه: ۹۵۰۹۹۷۰۹۱۰۷۰۰۰۶۹ شعبه: شعبه سی و چهارم دیوان عالی کشور تاریخ: ۱۳۹۵ / ۰۲ / ۰۵ - ۱۳:۵۲ قاضی: حسن قاسمی قاضی: جواد اسلامی. خلاصه جریان پرونده: آقای س. خ.، با وکالت آقای ع. ب.، دادخواستی به طرفیت خانمها و آقای ل. م. خ.، الف. ح. و س. نام خانوادگی هر دو غ. (وراث مرحوم ب. غ.) به خواسته مطالبه مبلغ پنجاه و یک‌میلیون ریال بابت یک برگ سفته و سند عادی (فقط تصویر یک برگ سفته به مبلغ پنجاه میلیون ریال پیوست دادخواست است) به دادگاه عمومی مشهد تقدیم نموده است. پرونده به شعبه ۵۶ دادگاه حقوقی ارجاع گردیده و دادگاه به موجب رأی مورخ ۱۳۹۴ / ۱۱ / ۶ به لحاظ این‌که خواندگان ساکن شهرستان ساری می‌باشند به استناد ماده ۱۱ قانون آیین دادرسی ….. مدنی قرار عدم صلاحیت به اعتبار صلاحیت دادگاه‌های مستقر در دادگستری شهرستان ساری صادر کرده است. پرونده به دادگستری شهرستان ساری ارسال و به شعبه دوم دادگاه حقوقی ارجاع گردیده و این شعبه طبق رأی مورخ ۱۳۹۴ / ۱۲ / ۸ با این استدلال که دعوی راجع به ترکه متوفی است و حسب ادعای وکیل خواهان ترکه تقسیم‌نشده و آخرین اقامتگاه متوفی نیز وفق گواهی حصر وراثت پیوست پرونده شهرستان مشهد بوده به استناد مواد ۲۰ و ۲۷ قانون مذکور در فوق خود را صالح به رسیدگی ندانسته و به لحاظ حدوث اختلاف در صلاحیت پرونده را به دیوان عالی کشور ارسال نموده که پس از وصول و ثبت در دبیرخانه به این شعبه ارجاع گردیده است. هیأت شعبه در تاریخ بالا تشکیل گردید. پس از قرائت گزارش عضو ممیز و بررسی اوراق پرونده و مشاوره، چنین رأی می‌دهد: رأی شعبه نظر به این‌که دیون متوفی به ترکه او تعلق می‌گیرد، به بیان دیگر ترکه متوفی جوابگوی دیون او خواهد بود و با عنایت به این‌که به حکم ماده ۲۰ قانون آیین دادرسی …. در امور مدنی دعوی راجع به ترکه متوفی اگر چه خواسته دین باشد تا زمانی که ترکه تقسیم‌نشده در صلاحیت دادگاهی است که آخرین اقامتگاه متوفی در حوزه آن قرار دارد، بنابراین در خصوص اختلاف حاصل در صلاحیت بین دادگاه‌های حقوقی شهرستانهای ساری و مشهد به شرحی که بیان‌شده با توجه به این‌که گواهی حصر وراثت مورث خواندگان که از سوی شورای حل اختلاف شماره ۸۹ شهرستان مشهد صادر شده ظهور در این دارد که آخرین اقامتگاه متوفی در آن شهرستان بوده و دلیلی بر تقسیم ترکه او نیز ارائه نشده، مستندا به تبصره ماده ۲۷ قانون مذکور در فوق با تإئید صلاحیت دادگاه حقوقی مشهد (ترجیحا شعبه ۵۸) حل اختلاف می‌نماید و مقرر می‌دارد پرونده برای ادامه رسیدگی به ایین شعبه ارسال شود. شعبه سی و چهارم دیوان عالی کشور رئیس: جواد اسلامی; مستشار: حسن قاسمی
. 
. 
<#>
. رأی شعبه دیوان عالی کشور. خانم پ. ب. ق. و سایر وراث مرحوم ج. ب. ق. دادخواستی با وکالت ر. س. د. در تاریخ ۹۲ / ۱۲ / ۱۹ به طرفیت د. و الف. ی. به خواسته خلع ید از ملک موکلین (آپارتمان قطعه ۷ تفکیکی به شماره … فرعی از ۳۷۷۸ مفروز ومجزی شده از پلاک … اصلی مذکور واقع در بخش ۳ تهران و انباری …) و اجرت‌المثل ایام تصرف (استرداد دادخواست در حین دادرسی) تقدیم محاکم عمومی تهران نموده و توضیح داده است موکلین مالک شش‌دانگ آپارتمان و با انباری مذکور در خواسته می‌باشند. احد از اقوام موکلین چندین سال قبل ملک موصوف را به جهت کمک در اختیار یکی از دوستان خود برای سکونت و به مدت محدود قرارداد ولی از آنجا که مالکین در زمان موصوف اسناد مالکیت رسمی را در اختیار نداشتند امکان خلع ید از وی میسر نمی‌بود تا اینکه مراحل ثانوی انتقال اسناد رسمی میسر و اسناد مالیکت بنام موکلین تنظیم گردید و نامبردگان مطلع شدند فرد مذکور ملک موصوف را در اختیار افراد دیگر قرارداده و خواندگان مرقوم در حال حاضر ملک را در اختیار دارند از آنجا که هیچ‌گونه رابطه قراردادی فی‌مابین طرفین موجود نبوده و مشارالیهم بدون مجوز قانونی از ملک موکلین استیفا منفعت می‌نمایند درخواست طبق خواسته را دارم و خانم الف. ی. با وکالت سید الف. ش. دادخواست جلب ثالث و دعوی تقابل به طرفیت خواهانهای اصلی و ر. الف.، سید م. م.، ع. ح. به تاریخ ۹۳ / ۶ / ۲۵ به خواسته اثبات مالکیت نسبت به پلاک ثبتی … فرعی از ۳۷۷۸ اصلی مفروز از … فرعی قطعه ۷ تفکیکی و الزام خواندگان ردیف اول تا هفتم به تنظیم سند رسمی یک دستگاه آپارتمان تقدیم که پرونده به نظر دادگاه رسیده و به لحاظ وحدت موضوع و منشاء ضرورت رسیدگی دستور رسیدگی توامان صادر گردید، و دستور تعیین وقت و ابلاغ داده‌شده است دادگاه در وقت مقرر ۹۳ / ۱۱ / ۱۴ تشکیل وکیل خواهانهای دعوی اصلی خواسته را به شرح دادخواست تقدیمی اعلام داشته و وکیل خواهان جلب ثالث و تقابل اظهارداشته بموجب قولنامه ۸۳ / ۲ / ۱ وراث ج. یاویلی شش‌دانگ آپارتمان را به آقای ع. ح. فروخته، ایشان نیز به موجب مبایعه نامه مورخ ۸۳ / ۲ / ۲ به سید م. ک. و سید م. ک. بموجب مبایعه نامه مورخ ۸۳ / ۷ / ۲ به آقای ر. الف. و نامبرده به موجب مبایعه نامه ۹۱ / ۹ / ۲۲ به خانم الف. ی. فروختند، موکل من از سال ۸۵ متصرف می‌باشند با توجه به اسناد مالکیت موکلین نسبت به ملک متنازع فیه و واگذاری ملک موصوف از ناحیه خواهانهای دعوی اصلی درخواست تنظیم سند رسمی به نام موکل را دارم. وکیل خواندگان ردیف ۱ الی ۷ و ۱۱ تقابل در مقام دفاع اظهار داشته، عرایض بشرح لایحه تقدیمی است اصول اسناد مورد انکار می‌باشد اصول را ارائه نمایند. وکیل خواهان تقابل اصول مبایعه نامه ۸۹ / ۹ / ۲۲ و مبایعه نامه ۸۳ / ۲ / ۲ را به دادگاه ارائه که ملاحظه و مسترد می‌گردد. در مورد سه فقره مبایعه نامه دیگر اظهارداشته مبایعه نامه ۷۸ / ۱۲۵ از عداد دلایل خارج و استناد نمی‌کنیم و دو فقره قولنامه دیگر با لحاظ سرقت منزل آقای ر. الف. معدوم گردید. امکان دسترسی نیست که پرونده ۹۱۱۳۸۳ در شعبه ۱۲ بازپرسی که سرقت در تاریخ ۸۷ / ۵ / ۱۶ صورت گرفته وکیل خواندگان تقابل اظهار می‌دارند آقای ر. الف. اظهار می‌دارد ۱ - من اصول اسناد را از آقای ح. گرفتم اثر انگشت زده‌شده بود من ندیدیم ورثه اثر انگشت بزنند ولی این اصول را آقای ح. به من دادند از طرفی خانم ب. یک رسید دادند که اثاث را از خانه بردند که دلیل بر صحت معامله است از طرفی شخصی که اظهار می‌دارند ملک امانت در دست اوست چه کسی بوده اعلام نمایند. خوانده ردیف ۹ آقای سید م. م. اظهار داشته من از آقای ح. خریداری کردم، اصول اسناد را تحویل آقای ر. الف. دادم وکیل خواندگان تقابل اظهارداشته در مورد رسید تحویل، با توجه به اینکه معامله آقای ر. الف. ۸۳ / ۷ / ۲ ولی رسید ۷۹ / ۷ / ۳ می‌باشد این مغایرت قابلیت توجه دارد و از طرفی اصل آن ارائه می‌گردد. دادگاه در خاتمه جلسه دستور استعلام وضعیت ثبتی ملک، و همچنین اینکه طی شرحی به دفتر املاک خیام خواسته شود که اصل بیع نامه مورخ ۸۳ / ۲ / ۱ را جهت بهره‌برداری به دادگاه ارسال دارد را صادر و پس از اقدام دفتر دادگاه پاسخ وضعیت ثبتی واصل و علیرغم ابلاغ به بنگاه مذکور، اقدامی به عمل نیامده و پاسخی به دادگاه نمی‌دهد نهایتا دادگاه در مورخ ۹۴ / ۵ / ۳۱ با اعلام ختم رسیدگی طی دادنامه ۰۰۴۳۳ مورخ ۹۴ / ۵ / ۳۱ به شرح ذیل مبادرت به صدور رأی می‌نماید: «نظر باینکه ۱ - دعوی اثبات مالکیت جلب ثالث یک امر غیر ترافعی محسوب می‌گردد چه آنکه اولا اثبات مالکیت در اموال غیر منقول ثبت‌شده به موجب ماده ۲۲ قانون ثبت موقعیت قانونی ندارد و دفاتر املاک اداره ثبت دلالت بر مالکیت اشخاص می‌نماید ثانیا اثبات مالکیت در این‌گونه اموال واجد تشریفات قانونی خاص در مراجع دارای صلاحیت ذاتی بوده و محاکم دادگستری فاقد صلاحیت ذاتی در تعیین مالک و تشخیص مالکیت در بدو امر می‌باشد لذا مستندا به ماده ۲ قانون آئین دادرسی مدنی دعوی خواهان را موافق قانون ندانسته و قرار عدم استماع دعوی خواهان را صادر و اعلام می‌نماید. ۲ - در مورد دعوی تقابل با عنایت به عدم ارائه دلیل مالکیت و عدم اثبات عقد بیع مملک و عدم وجود رابطه و سلسله ایادی مالکیت فیمابین خواهان تقابل و مالکین اولیه و اینکه با اظهار انکار وکیل مالکین (خواهانهای اصلی) نسبت به مبایعه نامه‌های استنادی و منتسب به ایشان و عدم ارائه اصول اسناد و خروج آن از عداد دلایل و عدم وجود دلیل بیع یا رابطه حقوقی تعهدآور که از اسباب مالکیت یا الزامات قرارداد می‌باشد و دعوی الزام به تنظیم سند رسمی فرع بر اثبات بیع مال غیر منقول یا ارائه دلیل بیع می‌باشد لذا دعوی خواهان تقابل را نیز موافق حق ندانسته و مستندا به ماده ۱۹۷ قانون آئین دادرسی مدنی حکم بر بطلان دعوی صادر و اعلام می‌گردد. ۳ - دادگاه دعوی خواهان‌های اصلی را با عنایت به مراتب پیش گفته و با توجه به اینکه مالکیت ایشان حسب پاسخ استعلام ثبتی و سند مالکیت پیوست محرز می‌باشد و خواندگان دلیلی بر جواز تصرفات خود ارائه ننموده‌اند و تصرفات ایشان غاصبانه و من غیر حق تلقی می‌گردد … ثابت تشخیص و حکم به خلع ید موضوع خواسته توسط خواهان صادر و اعلام نموده است. آقای د. ی. نسبت به دادنامه صادره دادخواست تجدیدنظرخواهی تقدیم که نتیجه آن در پرونده انعکاس نیافته است و وکیل خانم الف. ی. نیز ظرف مهلت مقرر پس از از اتمام مدت تجدیدنظرخواهی دادخواست فرجامی تقدیم که پس از طی تشریفات قانونی پرونده به دیوان عالی کشور ارسال و به این شعبه ارجاع شده است. دادخواست فرجامی و پاسخ وکیل فرجام خواندگان به هنگام شور قرائت خواهد شد. بتاریخ بالا هیأت شعبه تشکیل پس از قرائت گزارش عضو ممیز و اوراق پرونده مشاوره انجام چنین رأی می‌دهد:. رأی شعبه دیوان عالی کشور. ایراد موجه و مؤثری بر دادنامه فرجام خواسته به شماره ۰۰۴۳۳ مورخ ۹۴ / ۵ / ۳۱ شعبه ۳۰ دادگاه عمومی تهران که موجبات نقض آن را فراهم آورد به عمل نیامده است و نظر باینکه رأی مطابق قانون و دلایل موجود در پرونده صادر گردیده است مستندا به ماده ۳۷۰ قانون آئین دادرسی مدنی با رد فرجام‌خواهی، رأی مذکور ابرام و پرونده اعاده می‌شود. 
. 
حسین طالبی رئیس
. 
. 
<#>
. رأی شعبه دیوان عالی کشور. شماره پرونده: ۹۳۰۹۹۸۸۶۱۱۸۰۰۱۸۰ شماره دادنامه: ۹۵۰۹۹۷۰۹۴۲۶۰۰۰۲۹ شعبه: شعبه پنجاه و دوم دیوان عالی کشور تاریخ: ۱۳۹۵ / ۰۳ / ۲۳ - ۱۱:۴۶ قاضی: جعفر الهی قاضی: یوسف هاشم پور;
. 
خلاصه جریان پرونده
. 
در تاریخ ۹۳ / ۳ / ۲۴ آقای الف. ن. تبعه پاکستان ساکن اراک بولایت از فرزند خود مهدیه ن. متولد ۸۶ / ۱۲ / ۲۵ ص ۳ با وکالت آقایان م. ش. و علی ز. دادخواستی به طرفیت اداره ثبت احوال شهرستان اراک مبنی بر تقاضای صدور شناسنامه برای فرزندش بنام مهدیه تسلیم دادگستری اراک نموده است که به شعبه ۱۵ دادگاه عمومی آن شهرستان ارجاع شده است خلاصه توضیح وکلای خواهان این است که موکل طبق سند ازدواج رسمی شماره ۷۴۴۲۲۹ - ۵۸ / ۲ / ۸ با خانمی ایرانی بنام راضیه با مجوز شماره ۶۳۵ - ۸۱ / ۴ / ۱۵ ازدواج رسمی نموده است و حاصل این ازدواج فرزند اول بنام مجتبی ن. بوده که برای او شناسنامه به شماره ۰۳۷ - ۲۴۳۸۳۳ - ۴ توسط ثبت احوال قم صادر شده است و سپس طفل دیگری بنام مهدیه ن. در تاریخ ۸۶ / ۱۲ / ۲۵ در قم متولد شده است و گواهی طبق ورقه ص ۳ صادر شده است. والدین طفل در اراک با نشانی مشخص ساکن شدند و به طرفیت اداره ثبت احوال طرح دعوی نموده و تقاضای صدور شناسنامه کرده‌اند - اداره خوانده اختصارا پاسخ داده است طفل متولد از زن ایرانی از زوج خارجی باید طبق بند ۴ ماده ۹۷۶ ق. م بعد از رسیدن به ۱۸ سالگی تقاضای تابعیت نماید و صدور شناسنامه برای وی ممنوع است. دادگاه بدوی با دعوت از طرفین و استماع اظهارات آنها طی دادنامه شماره ۴۳۷ - ۹۳ / ۶ / ۱ با استناد به مفهوم اولویت مستفاد از بند ۴ ماده ۹۷۶ ق. م و بند الف ماده ۱ و ماده ۴ ق ثبت احوال اداره ثبت احوال اراک را محکوم و ملزم به صدور شناسنامه نموده است و اداره مذکور از این رأی تجدید نظر خواهی نموده است و خلاصه ایرادش علاوه بر مطالب مذکور در مرحله بدوی این است که برابر مفاد ماده واحده مصوب ۱۳۸۵ / ۷ / ۲ مجلس شورای اسلامی فرزندان حاصل از ازدواج زنان ایرانی با مردان خارجی که در ایران متولد شده‌اند بعد از رسیدن به سن ۱۸ سال می‌توانند تقاضای تابعیت ایران نمایند و بند ۴ ماده ۹۷۶ شامل این‌گونه فرزندان نمی‌شود. تجدیدنظر خوانده با تکرار استدلال قبلی آرای صادره در دادگاه بدوی و تجدیدنظر استان قم را بعنوان مؤید ضمیمه نموده است. دادگاه تجدید نظر استان مرکزی طی دادنامه شماره ۸۶۵ - ۹۳ / ۸ / ۷ با این استدلال ماده واحده و مقررات قانون تعیین تکلیف تابعیت فرزندان حاصل از ازدواج زنان ایرانی با مردان خارجی ناظر به افرادی است که تا سن قانونی شناسنامه اخذ ننموده و والدین آنها اقدام به اخذ شناسنامه برای آنها ننموده‌اند در نهایت رأی دادگاه بدوی را مورد تأیید قرار داده است. از این رأی توسط اداره ثبت احوال تقاضای اعاده دادرسی گردیده ولی دادگاه تجدیدنظر طی دادنامه شماره ۹۹۴ - ۹۳ / ۹ / ۱۱ مورد را از موارد شقوق ماده ۴۲۶ ق. آ. د. م ندانسته و قرار رددرخواست اعاده دادرسی صادر کرده است. متعاقب آن رئیس دادگستری استان مرکزی از دادنامه‌های بدوی و تجدیدنظر یاد شده تقاضای اعمال ماده ۴۷۷ ق. آ. د. ک نموده و کارشناسان حوزه معاونت قضائی نیز صدور شناسنامه برای این‌گونه فرزندان حاصل از ازدواج زنان ایرانی با مردان خارجی را منوط به رسیدگی به تابعیت آنها دانسته و آرای بدوی و تجدید نظر را بدون اظهار نظر درباره خلاف بین شرع بودن یا نبودن به حوزه معاونت قضائی ارجاع نموده‌اند و از ناحیه آن معاونت پرونده نزد ریاست محترم قوه قضائیه ارسال‌شده و معظم له با موافقت به اعاده دادرسی وفق ماده ۴۷۷ ق. آ. د. ک، پرونده به دیوان عالی کشور ارسال شد و به این شعبه ارجاع گردیده است هیئت این شعبه با ملاحظه پرونده و قرائت گزارش تهیه‌شده توسط عضو ممیز الهی و مشاوره با همکار قضائی با نقض رأی شماره ۸۶۵ - ۹۳ / ۸ / ۷ به تجویز ماده ۴۷۷ ق یاد شده و کافی دانستن رسیدگی شکلی و ماهوی را در مراحل گذشته، چنین انشاء رأی می‌نماید: 
. 
. 
با عنایت به محتویات پرونده: ۱ - چون طفل مورد تقاضای صدور شناسنامه حسب گواهی تولد شماره ۱۳ - ۸۷ / ۱ / ۱۷ در تاریخ ۱۳۸۶ / ۱۲ / ۲۵ متولد شده است. ص ۳ و ماده واحده در تاریخ ۱۳۸۵ / ۷ / ۲ توسط مجلس شورای اسلامی در اصلاح بندهای ۴ و ۵ و ۶ ماده ۹۷۶ ق. م به تصویب رسیده است. ۲ - متن ماده واحده چنین است «فرزندان حاصل از ازدواج زنان ایرانی با مردان خارجی که در ایران متولد شده یا حداکثر تا یکسال پس از تصویب این قانون در ایران متولد می‌شوند می‌توانند بعد از رسیدن به سن ۱۸ سال تمام تقاضای تابعیت ایرانی نمایند. این افراد در صورت نداشتن سوء پیشینه کیفری یا امنیتی و اعلام رد تابعیت غیرایرانی به تابعیت ایران پذیرفته می‌شوند» ;. ۳ - با دقت در متن ماده واحده چنین استفاده می‌شود اطفالی که بعد از گذشت یک سال از تصویب این قانون در شرایط یاد شده متولد شوند از شمول این ماده واحده خارج می‌باشند و این ماده واحده برای تسهیل در اخذ تابعیت برای متولدین از ازدواج با شرایط مذکور از قبل از تصویب این ماده واحده و متولدین تا یکسال بعد از تصویب این قانون می‌باشد و تبصره‌های ذیل این ماده واحده هم گویای همین مفهوم است. ۴ - طفل مورد تقاضای صدور شناسنامه بیش از پنج ماه بعد از موعد تعیین‌شده در قانون و ماده واحد متولد گردیده است و از شمول ماده واحد خارج می‌باشد و استدلال دادگاه تجدیدنظر در برداشت از ماده واحده مبنی بر اینکه این قانون برای ارفاق به اطفالی است که از زنان ایرانی در ازدواج با خارجی متولد شدند ولی والدین برای آنها شناسنامه اخذ ننموده‌اند مقرون به صحت بوده است. ۵ - ایراد شکلی اداره ثبت احوال اراک مبنی بر اینکه طفل در قم متولد شده و شناسنامه باید در قم تنظیم شود یا به طرفیت اداره ثبت احوال قم باید طرح دعوی می‌شد نیز با رعایت ماده ۴ قانون ثبت احوال و بودن سکونت خواهان در اراک صحیح نمی‌باشد. علی‌هذا دادنامه بدوی به شماره ۴۳۷ - ۹۳ / ۶ / ۱ صادر شده از شعبه ۱۵ دادگاه عمومی اراک فاقد منقصت شکلی و ماهوی است و عینا ابرام می‌گردد و این رأی برابر ماده ۴۷۷ ق. آ. د. ک قطعی است. 
. 
;جعفر الهی; (رئیس) یوسف هاشم پور; (عضو معاون) 
. 
. 
<#>
. رأی شعبه دیوان عالی کشور. شماره پرونده: ۹۰۰۹۹۸۰۲۵۰۱۰۰۳۱۴ شماره دادنامه: ۹۵۰۹۹۷۰۹۰۷۴۰۰۰۲۱ شعبه: شعبه چهاردهم دیوان عالی کشور تاریخ: ۱۳۹۵ / ۰۲ / ۲۵ - ۱۱:۲۱ قاضی: محمدرضا صابر قاضی: غلامرضا خلف رضائی. خلاصه جریان پرونده: به تاریخ ۱۳۹۰ / ۵ / ۱۸ آقای الف. ز. به وکالت از طرف آقای م. د. فرزند مرحوم م. دادخواستی به طرفیت خانم‌ها و آقایان: ۱ - ز. ۲ - آذر ۳ - م. ۴ - ل. ۵ - م. ۶ - ا. ۷ - ا. همگی د. فرزندان مرحوم م. ۸ - ف. ع. و ۹ - ع. ق.، به خواسته: الزام خواندگان به پرداخت حق و حقوق متصوره از یک باب مغازه از جمله اجرت نگه‌داری، تبدیل به ا ح. و ارزش افزوده کسب و پیشه، مطالبه تعمیرات و عودت مبالغ پرداختی از بابت اجره المثل اجاره‌بها و غیره و خسارات قانونی مقوم (علی‌الحساب) به ۵ / ۱۰۰ / ۰۰۰ تومان با جلب نظر کارشناس تقدیم و با استناد به گواهی انحصار وراثت ;اصحاب دعوی تماما و. م. م. د. می‌باشند. عضو ممیز و پروانه کسب و پیشه به نام آقای ع. د. جهت مغازه لبنیات فروشی در متن توضیح داده که موکل مغازه متعلق به مرحوم م. د. مورث خواندگان را پس از فوت اداره نموده و به جهت فعالیت ایشان موجب رونق مغازه فوق‌الذکر واقع در شهر ری بازار حرم از پلاک ثبتی … بخش … تهران می‌گردد اخیرا ورثه دادخواستی مبنی بر تقسیم و فروش ماترک مرحوم د. می‌نمایند که توسط کارشناس رسمی دادگستری ارزیابی می‌گردد و از طریق مزایده به فروش رسیده و مبلغ فوق‌الذکر به جهت فعالیت چندین ساله موکل و مراقبت و نگه‌داری ایشان موجب افزایش قیمت مغازه شده است؛ لذا تقاضای رسیدگی و صدور حکم شایسته به شرح خواسته مورد استدعاست. شعبه اول دادگاه عمومی حقوقی شهر ری عهده‌دار رسیدگی شده است. لازم به ذکر است که قبلا برخی از ورثه به نام‌های ا.، ز. ب.، آ. و م. همگی د. به طرفیت خواهان فعلی (م. د. (برادرشان)) دعوایی به خواسته مطالبه اجرت‌المثل ایام تصرف خوانده در مغازه موروثی از سال ۱۳۵۷ لغایت اجرای حکم طرح و به موجب دادنامه شماره ۹۳۹ - ۱۳۸۷ / ۱۱ / ۲۶ صادره از شعبه سوم دادگاه حقوقی شهر ری با جلب نظر کارشناس خوانده یعنی آقای م. د. به تفکیک پرداخت مبلغ ۴۰ / ۸۰۰ / ۰۰۰ ریال در حق ا. د.، مبلغ ۱۹ / ۶۵۰ / ۰۰۰ ریال در حق ز. ب. د.، مبلغ ۱۹ / ۶۵۰ / ۰۰۰ ریال در حق آذر د. و مبلغ ۱۹ / ۶۵۰ / ۰۰۰ ریال در حق م. د. به نسبت سهم‌الارث آنان بابت اجره المثل ایام تصرف محکوم و رأی مرقوم به موجب دادنامه شماره ۱۶۷۹ - ۱۶۸۰ - ۱۳۸۹ / ۱۱ / ۳۰ صادره از شعبه ۱۵ دادگاه تجدیدنظر استان تهران با رد اعتراض محکوم علیه و اجابت درخواست محکوم لهم به تبدیل مبالغ مورد حکم از ریال به تومان، تأیید و قطعیت یافته است ص ۲۳ - ۲۲ جلسه دادگاه در وقت مقرر قبلی با حضور خواهان و وکیل او و خواندگان ل.، م. و ا. با هویت د. و بدون حضور سایر خواندگان (سایر وراث) در تاریخ ۱۳۹۰ / ۷ / ۴ تشکیل و بدوا خواهان خواسته به شرح دادخواست را توضیح داده و در پاسخ خواندگان حاضر اظهار داشته‌اند: خواسته ایشان را قبول نداریم. اساسا عرصه و اعیان برای اداره اوقاف است و میراث فرهنگی گهگاهی موضوع تبدیل به ا ح. را انجام می‌دهد و تصرفات برادرمان غیرقانونی و غیرمجاز بوده و ایشان محکوم به پرداخت اجرت‌المثل (به میزان) دویست و نود و هشت میلیون (تومان) شده است و اینکه اساسا بود و نبود ایشان در آن مغازه هیچگونه تأثیری نداشته است و حالیه مغازه به فروش رفته و هر یک از وراث سهم خود را گرفته‌اند لذا درخواست رد ادعای وی را داریم. وکیل خواهان در پاسخ به اظهارات خواندگان بیان نموده دفاعیات ایشان بلاوجه است و برای موکل حقوق قانونی در این زمینه متصور می‌باشد و حداقل اینکه به عنوان امین در مغازه جهت نگهداری آن حقوقی برای وی متصور می‌باشد علیهذا تقاضای بررسی و اخذ تصمیم قانونی را داریم. ص ۶ - ۲۵. در پایان دادگاه با انطباق موضوع خواسته با مادتین ۳۱۳ و ۳۱۴ قانون مدنی (در مبحث غصب) قرار ارجاع امر به کارشناس صادر و کارشناس با مراجعه به مغازه و محل آن و برابر فقرات خواسته و کلیه عوامل مؤثر در قضیه حق کسب و پیشه و هزینه‌های مرمت نظریه خود را اعلام و به شرح صفحه ۴۲ پرونده من حیث المجموع کلا به مبلغ دو میلیارد و هفتاد میلیون ریال معادل دویست و هفت میلیون تومان برآورد و اعلام نموده است. پس از ابلاغ نظریه کارشناس به طرفین و عدم وصول اعتراض دادگاه ختم رسیدگی را اعلام و به شرح استدلال مقید در دادنامه شمارۀ ۹۰۰۰۵۵۰ - ۱۳۹۰ / ۹ / ۲۸ خاصه نظریه کارشناس که مورد خدشه قرار نگرفته است، دعوای خواهان را مقرون به واقع تلقی و مستندا به مواد ۳۱۴ - ۱۲۵۷ قانون مدنی و منطوق مواد ۱۹۴، ۱۹۸، ۵۱۵ و ۵۱۹ قانون آئین دادرسی مدنی حکم به محکومیت خواندگان (وراث مرحوم م. د.) به پرداخت مبلغ دو میلیارد و هفتاد میلیون ریال بابت اصل خواسته به نحو قدرالسهم الارث مقرر و ایضا رد مبلغ شش میلیون ریال از حیث اجور دریافتی سابق و هزینه دادرسی و حق‌الوکاله وکیل در حق مدعی آقای م. د. صادر و رأی مرقوم نسبت به ل.، م. و ا. همگی د. حضوری و نسبت به سایر خواندگان غیابی صادر (ص ۵۷) و حسب مورد نسبت به رأی بدوی با تقدیم لوایح علیحده واخواهی و تجدیدنظرخواهی انجام‌شده و ضمن صدور حکم به اعسار تجدیدنظرخواهانها و واخواهان به شرح صفحه ۱۱۹ و ۱۲۱ پرونده، درخصوص واخواهی واخواهان (خانم‌ها آذر و ز. د.) به شرح دادنامه شماره ۹۱۰۰۰۳۷۴ - ۱۳۹۱ / ۶ / ۵ حکم به رد اعتراض آنان و تأیید دادنامه واخواسته صادر و قابل تجدیدنظر اعلام‌شده است ص ۱۴۶. پس از تبادل لوایح، شعبه ۱۵ دادگاه تجدیدنظر استان تهران عهده‌دار رسیدگی شده و به شرح صفحه ۱۸۱ ختم رسیدگی را اعلام و بنا به استدلالی که در دادنامه شماره ۹۲۰۰۰۱۴۹ - ۱۳۹۲ / ۲ / ۱۶ به عمل آمده اعتراض تجدیدنظرخواهان (صرفا اسامی آذر و ز. د. قید شده است) وارد دیده نشده و ضمن رد اعتراض تجدیدنظرخواهان، دادنامه تجدیدنظرخواسته را تأیید و قطعیت رأی اعلام‌شده است. خلاصه استدلال دادگاه تجدیدنظر این است؛ خلاف اظهارات وکلای تجدیدنظرخواهان‌ها منشأ تصرفات تجدیدنظرخوانده در ملک موروثی غصب به معنی قهر و غلبه نیست زیرا بین آنچه که غاصب متعدی با قهر و غلبه انجام می‌دهد و عمل یکی از وراث که پس از فوت مورث به تصرفاتش در ملک موروثی ادامه می‌دهد باید فرق قائل شد و از آنجا که شخص وراث خود به میزان سهم‌الارث در ملک موروثی دارای حق می‌باشد و اقداماتی را که در جهت استفاده بهینه صورت می‌دهد در نتیجه منافع سایر وراث را نیز در بر می‌گیرد. نکته قابل تأمل این است که اجرت‌المثل به محلی تعلق می‌گیرد که قابلیت انتفاع داشته باشد و حفظ چنین وضعیتی جز با هزینه کردن ممکن نخواهد بود و در حقیقت عملی را که می‌بایست تمامی ورثه در جهت حفظ مال صورت دهند یکی از وراث انجام داده; خاطر نشان می‌شود که به دلالت صفحات ۸۱ و ۱۶۲ پرونده وکلای تجدیدنظرخواهان بنا به اختیاری که از قبل وکالتنامه تفویضی داشته‌اند به وکالت از آقا و خانم‌ها: ا.، ز. ب.، آ.، م. و ل. همگی د. و ع. ق.، با تسلیم لایحه تجدیدنظری نسبت به رأی بدوی به صراحت تجدیدنظرخواهی نموده‌اند اما معلوم نیست چرا و به چه سبب قانونی دادگاه تجدیدنظر به شرح رأی قطعی صادره فقط تصریح به تجدیدنظرخواهی خانم‌ها آ. و ز. شهرت د. با وکالت آقایان غ. الف. و م. ش. نموده و از ذکر اسامی مابقی تجدیدنظرخواهان‌ها غافل مانده است: عضو ممیز در ادامه به شرح صفحه ۱۸۶ بنا به تقاضای وکیل محکوم له اجرائیه علیه کلیه وراث محکوم (مندرج در ستون خواندگان) صادر شده است. به دلالت گزارشات و نظرات قضات محترم بررسی‌کننده حوزه معاونت نظارت و پیگیری دادگستری کل استان تهران خانم‌ها ل. و آ. و ز. شهرت همگی د. نسبت به دادنامه قطعی شماره ۱۴۹ - ۱۳۹۲ / ۲ / ۱۶ شعبه ۱۵ دادگاه تجدیدنظر تهران با ادعای وقوع خلاف بین شرع در راستای ماده ۱۸ اصلاحی سابق دادخواهی نموده‌اند و قضات محترم حوزه یاد شده ضمن تهیه گزارش مختصری دادخواهی آنان را وارد دانسته و با موافقت معاون محترم قضایی دادگستری مزبور مراتب به نظر رئیس‌کل محترم سابق رسیده و ایشان مرقوم داشته‌اند: دادنامه معترض عنه خلاف بین شرع می‌باشد لذا عقیده به اعمال مادۀ ۱۸ اصلاحی قانون تشکیل دادگاه‌های عمومی و انقلاب دارم. مراتب به حوزه ریاست محترم قوه قضائیه منعکس و مشاوران محترم قضایی به شرح نظرات جداگانه اما به اتفاق دادخواهی با استدلال مشابه وارد تشخیص داده‌اند و با احراز وقوع خلاف بین شرع در دادنامه‌های دادخواسته، اعاده دادرسی را پیشنهاد داده‌اند. عمده استدلال همکاران محترم قضایی حول محور محکومیت دادخواه به پرداخت اجره المثل ایام تصرف مغازه در حق دادخواهان و نیز احراز غیرمأذون بودن دادخوانده (احد از ورثه) در ملک موروثی و لذا تحمیل هزینه‌های ذیربط در حفظ و نگهداری ملک مورد نزاع بر خود وی که بدون اذن سایر وراث تصرف داشته است می‌باشد. مراتب به همراه نظرات قضات مشاور از سوی معاون محترم قضائی به نظر رئیس محترم قوه قضائیه رسیده و ایشان در تاریخ ۱۳۹۴ / ۸ / ۵ رأی دادخواسته را خلاف بین شرع تشخیص و به استناد مواد ۴۷۷ و ۴۷۸ قانون آئین دادرسی کیفری اعاده دادرسی را تجویز و ضمن توقف اجرای حکم پرونده برای رسیدگی در شعب خاص به دیوانعالی کشور ارسال و پس از وصول پرونده و ثبت به کلاسه فوق به این شعبه ارجاع و در نوبت رسیدگی و دستور کار قرار گرفت. هیأت شعبه در اجرای ماده ۴۷۷ قانون آئین دادرسی کیفری مصوب ۱۳۹۲ با اصلاحات بعدی در تاریخ بالا تشکیل گردید. پس از قرائت گزارش عضو ممیز و بررسی اوراق پرونده، مشاوره نموده چنین رأی می‌دهد: رأی شعبه: دادخواهی خانم‌ها ل.، آ. و ز. شهرت همگی د. (و. م. م. د.) نسبت به رأی قطعی شماره ۹۲۰۰۰۱۴۹ - ۱۳۹۲ / ۲ / ۱۶ شعبه پانزدهم دادگاه تجدیدنظر استان تهران با توجه به جامع اوراق پرونده محاکماتی و استدلالات وارد و موجه است و مآلا ادعای خواهان نخستین (دادخوانده آقای م. د.) به شرح دادخواست تسلیمی و نیز استدلال محاکم بدوی و تجدیدنظر در صدور رأی و پذیرش خواسته غیرمدلل و غیرموجه و خلاف موازین و قوانین موضوعه است؛ زیرا شرکت اصحاب دعوی که تماما و. م. م. د. می‌باشند به موجب ارث؛ قهری بوده و اجتماع حقوق آنان در رقبه مورد نزاع (مغازه مورد تصرف دادخوانده از پلاک ثبتی … بخش … تهران) محقق است و تبعا به دلالت ماده ۵۸۱ قانون مدنی تصرف هر یک از شرکاء در صورتی که بدون اذن یا خارج از حدود اذن باشد فضولی است و به صراحت ماده ۵۸۲ همین قانون شریکی که بدون اذن یا در خارج از حدود اذن، تصرف در اموال شرکت نماید ضامن است و به دلالت واقعیت‌های مضبوط در پرونده حداقل دلیلی بر مأذون بودن دادخوانده در ملک مورد نزاع اقامه نشده و بلکه حکم به محکومیت قطعی خواهان بدوی (آقای م. د.) در حق سایر ورثه (من‌جمله دادخواهان فعلی) به پرداخت اجرت‌المثل مؤید عدم اذن و رضایت (حتی بعدی) خواندگان (دادخواهان) بر تصرفات مشارالیه در ملک موروثی است و صدر ماده ۳۰۸ قانون مدنی راجع به غصب واقعی و ذیل آن راجع به تصرف مال غیر بدون مجوز است و وضعیت پرونده حاضر از مصادیق تصرف غیرمجاز در مال غیر یعنی از مصادیق غصب حکمی (نه واقعی) موضوع ذیل ماده یاد شده است که البته مقنن احکام متعددی را بر غصب حکمی و غصب واقعی بار نموده که از نظر عملی تفکیک آنها تأثیری در قضیه ندارد. قطع نظر از اینکه به حسب ظاهر، مواد راجع به غصب در قانون مدنی در زمینه غصب عین انشاء شده‌اند در حالی که در این پرونده ابعاد قابل توجهی از غصب منفعت مطرح است؛ باز با اخذ ملاک از مواد قانون مدنی در زمینه غصب خصوصا ماده ۳۱۴ آن و با التفات به اینکه در خصوص مغازه مورد نزاع غصب منفعت جز از مجرای تسلط بر عین ممکن نیست و اینکه حسب ماده ۵۸۲ قانون مارالذکر، تصرف شریک در هر ذره از مال مشترک ولو به میزان سهم مشاعی خودش، بدون اذن تمام دیگر شرکاء باز در حکم غصب است، لهذا شرعا و قانونا عمل غاصب ولو به نحوی که در پرونده حاضر مطرح است محترم نیست و در واقع اقدامی است که علیه خود نموده و قطع نظر از اینکه چنانچه متحمل هزینه‌هائی جهت حفظ و مرمت مغازه تحت تصرف خود شده باشد، به عوض از آن انتفاع بیشتری برده و تحمیل آنچنان هزینه‌هایی بر سایر ورثه (دادخواهان) فاقد مبنای شرعی و قانونی است و به دلیل عدم اذن، ضمانی بر عهده سایر ورثه مستقر نخواهد شد، بناء علیهذا با توجه به مراتب فوق و مستندات ابرازی و نیز ماده ۴۷۷ و ملاک ماده ۴۸۰ از قانون آئین دادرسی کیفری مصوب ۱۳۹۲ با اصلاحات و الحاقات بعدی، رأی غیابی شماره ۵۵۰ مورخ ۱۳۹۰ / ۹ / ۲۸ و نیز رأی شماره ۳۷۴ مورخ ۱۳۹۱ / ۶ / ۵ صادره از شعبه اول دادگاه عمومی حقوقی شهر ری که در تأیید رأی غیابی صادر شده و نیز رأی شماره ۹۲۰۰۰۱۴۹ - ۱۳۹۲ / ۲ / ۱۶ شعبه ۱۵ دادگاه تجدیدنظر استان تهران که در مقام تجدیدنظرخواهی با رد اعتراض در تأیید آراء یاد شده اصدار یافته است نقض و درخصوص دعوی خواهان بدوی آقای م. د. (با وکالت آقای الف. ز.) به طرفیت دادخواهان (خانم‌ها ل.، آ. و ز. شهرت همگی د.) به خواسته الزام به پرداخت حقوق قانونی متصوره راجع به یک باب مغازه تجاری موروثی از پلاک ثبتی … بخش … تهران به شرح ستون خواسته، حکم بر بی حقی وی صادر و اعلام می‌گردد. رأی صادره قطعی است. شعبه چهاردهم دیوان عالی کشور; رئیس شعبه: م. رضا صابر ; مستشار: غ. خلف رضایی
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۵۸۵۷۳۰۰۸۸۰ شماره دادنامه: ۹۵۰۹۹۷۰۹۰۷۲۰۰۲۱۷ شعبه: شعبه دوازدهم دیوان عالی کشور تاریخ: ۱۳۹۵ / ۰۳ / ۲۶ - ۱۱:۱۶ قاضی: حیدرعلی حیدری قاضی: سیدقدرت اله طیبی ب
. 
خلاصه جریان پرونده
. 
در تاریخ ۱۳۹۴ / ۸ / ۲۴ خانم ن. ی. به استناد تصویر شناسنامه، شهادت شهود دادخواستی به خواسته تقاضای صدور حکم مبنی بر اثبات زوجیت و الزام خوانده به ثبت واقعه نکاح دائم به طرفیت آقای ج. ی. تقدیم و چنین توضیح می‌دهد. اینجانب به دلالت شهادت شهود به عقد دائم با خوانده محترم ج. ی. ازدواج نموده‌ام از آنجا که این ازدواج تاکنون در هیچ دفترخانه ثبت رسمی ازدواج به ثبت نرسیده و خوانده دعوی تاکنون هیچ اقدامی در جهت ثبت آن ننموده است. تقاضای صدور حکم مبنی بر الزام خوانده به ثبت واقعه ازدواج در یکی از دفاتر رسمی ازدواج را دارم. پرونده جهت رسیدگی به شعبه اول دادگاه عمومی (حقوقی) شهرستان آشخانه (مانه و سملقان) ارجاع می‌گردد. شعبه مذکور در تاریخ ۱۳۹۴ / ۱۰ / ۶ با حضور طرفین تشکیل جلسه می‌دهد. خواهان اظهار داشت اینجانب در سال ۱۳۹۱ یعنی ۱۳۹۱ / ۱۱ / ۱۴ به عقد زوجیت دائم خوانده درآمدم. قرار بود که بعدا برویم ثبت کنیم که بهانه آورد و برای ثبت آن نیامد که من یک بچه از ایشان به نام الناز یکسال و نیم دارم. و یک بچه هم در حال حاضر حامله هستم که متعلق به ایشان است و مهریه هم سه میلیون و پانصد هزار تومان بوده است که زمان عقد پرداخت‌شده است. حال از آنجائیکه آن ازدواج به ثبت نرسیده است تقاضای اثبات زوجیت و الزام خوانده بر ثبت واقعه نکاح دائم دارم. ضمنا عقدنامه کاغذی نوشته نشد ولی شهودی بودند و آن شهود را هم من نمی‌شناسم. خود ایشان می‌شناسد. سپس خوانده در پاسخ اظهار داشت بله اینجانب در مورخ ۱۳۹۱ / ۱۱ / ۱۴ با خواهان به صورت دائم ازدواج نموده‌ام با مهریه سه میلیون و پانصد هزار تومان که زمان عقد پرداخت‌شده است واین بچه که در حال حاضر با ایشان است به نام الناز متعلق به من است و بچه‌ای که در حال حاضر در شکم دارد یعنی همان جنین که در حال حاضر در شکم ایشان است از نطفه من و متعلق به من است ازدواج با ایشان را قبول دارم ولی مطابق مذهب خودمان در مورخ ۱۳۹۴ / ۷ / ۱۶ به رسم خودمان ایشان را سه طلاقه کرده‌ام و چون وفق مذهب خودمان عقد کردیم و وفق مذهب خودمان هم طلاق داده‌ام حاضر به ثبت واقعه ازدواج نیستم ولی ازدواج با ایشان در سال ۱۳۹۱ را قبول دارم و این بچه یعنی الناز و جنین که خواهان داخل شکم دارند متعلق به من و از نطفه من می‌باشند. و ثبت ازدواج را هم اصلا خبر نداشتیم که باید ثبت بکنیم. خواهان مجددا اظهار داشت همانطوری که گفتم من شهود را نمی‌شناسم. ایشان می‌شناسد برای همین نتوانستم معرفی کنم. دادگاه ختم رسیدگی را اعلام و طی دادنامه شماره ۱۲۴۹ - ۹۴ / ۱۰ / ۹ ضمن شرح دعوای خواهان و انعکاس اظهارات طرفین چنین رأی می‌دهد: با بررسی محتویات پرونده با توجه به دادخواست تقدیمی خواهان، اظهارات خواهان در جلسه دادرسی و اقرار طرفین به رابطه زوجیت، ضمن احراز زوجیت مورخ مرقوم فیمابین زوجین فوق‌الذکر با استناد به ماده ۲۰ قانون حمایت خانواده مصوب ۱۳۹۱ / ۱۲ / ۹ و مواد ۱۲۵۹ و ۱۲۷۵ و ۱۳۰۱ قانون مدنی خوانده را به ثبت واقعه ازدواج دائم مورخ ۱۳۹۱ / ۱۱ / ۱۴ با مهریه مبلغ سی و پنج میلیون ریال وجه نقد رایج جمهوری اسلامی ایران که خوانده آن را نقدا پرداخت نمودند ملزم و محکوم می‌نماید. پس از ابلاغ رأی آقای ج. ی. نسبت به آن اعتراض و تقاضای تجدیدنظرخواهی می‌کند. شعبه هفتم دادگاه تجدیدنظر استان خراسان شمالی نسبت به آن رسیدگی و طی رأی شماره ۳۷۳ - ۹۴ / ۱۲ / ۱۲ ضمن رد تجدیدنظرخواهی دانامه تجدیدنظرخواسته را به استناد ماده ۳۵۸ قانون آئین دادرسی دادگاه‌های عمومی و انقلاب در امور مدنی تأیید می‌نماید. این رأی در تاریخ ۱۳۹۴ / ۱۲ / ۲۰ ابلاغ و آقای ج. ی. در تاریخ ۱۳۹۴ / ۱۲ / ۲۵ نسبت به آن اعتراض و تقاضای فرجام‌خواهی می‌کند. پرونده جهت رسیدگی پس از جری تشریفات به دیوان عالی کشور ارسال که به این شعبه ارجاع می‌گردد. مشروح مفاد لایحه فرجامی به هنگام ملاحظه گزارش مطالعه خواهد شد. هیأت شعبه در تاریخ بالا تشکیل جلسه داده پس از قرائت گزارش آقای حیدرعلی حیدری عضو ممیز و اوراق پرونده مشاوره نموده چنین رأی می‌دهد: 
. 
رأی شعبه
. 
اعتراض فرجام‌خواه آقای ج. ی. نسبت به رأی شماره ۳۷۳ - ۹۴ / ۱۲ / ۱۲ صادره از شعبه هفتم دادگاه تجدیدنظر استان خراسان شمالی با توجه به مندرجات پرونده و رسیدگی‌های به عمل آمده وارد نیست رأی دادگا بنا به جهات و دلائل منعکس در آن و اظهارات صریح فرجام‌خواه به شرح صورتجلسه مورخ ۱۳۹۴ / ۱۰ / ۶ و لوایح تقدیمی مخالف قانون نمی‌باشد. فلذا مستندا به ماده ۳۷۰ قانون آئین دادرسی مدنی مصوب سال ۱۳۷۹ دانامه فرجام خواسته ابرام و پرونده عینا اعاده می‌گردد. 
. 
شعبه دوازدهم دیوان عالی کشوررئیس: سید قدرت اله طیبی مستشار: حیدرعلی حیدری
. 
. 
<#>
. رأی شعبه دیوان عالی کشور. به دلالت رأی شماره ۷۰۰۰۷۱ - ۹۴ / ۱ / ۳۱ صادر شده از شعبه ۱۰۴ دادگاه جزایی قزوین مستدعیان مذکور به اتهام مشارکت در تهیه وسیله ارتکاب جرم و تمرد در مقابل مأمورین دولت و مساعدت و همکاری در فرار متهمین تحت پیگرد قرار گرفته‌اند که با توجه به دلایل احصاء شده مجرم شناخته‌شده و با ذکر مستند قانونی و بابت تمرد از دستور مأمورین دولتی هر کدام به تحمل یک سال حبس و به اتهام مساعدت در فرار متهمین نیز هر یک به تحمل یک سال حبس و به اتهام تهیه وسیله جرم نیز هر کدام به تحمل سه سال حبس محکوم‌شده‌اند و هم‌چنین به تحمل هفتاد و چهار ضربه شلاق بابت تهیه وسیله جرم محکومیت حاصل کرده‌اند و اتومبیل مورد استفاده آنان نیز به مدت دو سال توقیف‌شده است و این رأی به موجب رأی شماره ۶۰۲۳۶ - ۹۴ / ۳ / ۹ صادر شده از شعبه اول دادگاه تجدیدنظر استان قزوین قطعی شده است و هم‌اینک خانم الف. غ به وکالت از نامبردگان با تقدیم لایحه‌ای اجمالا حاکی از اینکه تعقیب کنندگان موکلان از آرم و لباس پلیس استفاده نکرده‌اند و عمل موکلان مشمول ماده *** قانون مجازات اسلامی نمی‌باشد و هم‌چنین وجود میخ در اتومبیل نامبردگان دلیل بر ارتکاب جرم نیست وسایل دیگری از این دست تقاضای اعاده دادرسی کرده است که تحت نظر است و شرح لایحه هنگام شور قرائت خواهد شد. هیأت شعبه در تاریخ بالا تشکیل گردید پس از قرائت گزارش آقای غلامحسین حیدری عضو ممیز و ملاحظه اوراق پرونده درخصوص دادنامه شماره ۶۰۰۲۳۲ - ۹۴ / ۳ / ۹ مشاوره نموده چنین رأی می‌دهد: 
. 
. رأی شعبه دیوان عالی کشور. درخواست اعاده دادرسی خانم الف. غ به وکالت از آقایان ص. م. و م. ج. نسبت به رأی قطعی شماره ۶۰۰۲۳۲ - ۹۴ / ۳ / ۹ صادر شده از شعبه اول دادگاه تجدیدنظر استان البرز که به موجب آن نامبردگان بابت تمرد از دستور مامور دولت و تهیه وسایل ارتکاب جرم و مساعدت در فرار متهمین به تحمل دو فقره یک سال حبس و سه سال حبس و هفتاد و چهار ضربه شلاق محکوم‌شده‌اند قطع نظر از اینکه اکثر مطالب معنونه در لایحه تقدیمی جنبه دفاعی و ماهوی دارد ولکن از آنجا که مشارالیهما تمامی اقداماتی که مرتکب شده‌اند مقدمه برای فراری دادن متهمین حامل قاچاق بوده است و یک جرم بیشتر تلقی نمی‌شود و بر این اساس درخواست منطبق است با بند چ ماده ۴۷۴ قانون ایین دادرسی کیفری و با توجه به ماده ۴۷۶ قانون مزبور با تجویز اعاده دادرسی، رسیدگی مجدد به پرونده را به شعبه هم‌عرض دادگاه صادر کننده رأی قطعی محول می‌کند. 
. 
شعبه سی و هفتم دیوان عالی کشور
. 
رئیس: سید عباس بلادی-عضومعاون: غلامحسین حیدری- عضومعاون: محمدرضا خسروی سهل آبادی. رأی شعبه دیوان عالی کشور. درخواست اعاده دادرسی خانم الف. غ به وکالت از آقایان ص. م. و م. ج. نسبت به رأی قطعی شماره ۶۰۰۲۳۲ - ۹۴ / ۳ / ۹ صادر شده از شعبه اول دادگاه تجدیدنظر استان البرز که به موجب آن نامبردگان بابت تمرد از دستور مامور دولت و تهیه وسایل ارتکاب جرم و مساعدت در فرار متهمین به تحمل دو فقره یک سال حبس و سه سال حبس و هفتاد و چهار ضربه شلاق محکوم‌شده‌اند قطع نظر از اینکه اکثر مطالب معنونه در لایحه تقدیمی جنبه دفاعی و ماهوی دارد ولکن از آنجا که مشارالیهما تمامی اقداماتی که مرتکب شده‌اند مقدمه برای فراری دادن متهمین حامل قاچاق بوده است و یک جرم بیشتر تلقی نمی‌شود و بر این اساس درخواست منطبق است با بند چ ماده ۴۷۴ قانون ایین دادرسی کیفری و با توجه به ماده ۴۷۶ قانون مزبور با تجویز اعاده دادرسی، رسیدگی مجدد به پرونده را به شعبه هم‌عرض دادگاه صادر کننده رأی قطعی محول می‌کند. 
. 
شعبه سی و هفتم دیوان عالی کشور - رئیس و اعضای معاون
. 
سید عباس بلادی- غلامحسین حیدری- محمدرضا خسروی سهل آبادی
. 
. 
<#>
. رأی شعبه دیوان عالی کشور. بشرح گزارش و دادنامه شماره ۰۰۰۲۹ مورخ ۹۵ / ۲ / ۲۷ شعبه ۲۱ دیوان عالی کشور است با این توضیح که خانم الف. م. الف. دادخواستی به طرفیت آقای ر. ح. ز. به خواسته طلاق مطابق شرط ضمن عقد نکاح (عسر و حرج) تقدیم و در جلسه ۹۴ / ۷ / ۱۴ دادگاه به عدم پرداخت نفقه نیز استناد نموده است و شعبه ۵۲ دادگاه عمومی حقوقی مشهد حسب دادنامه شماره ۰۱۰۷۰ مورخ ۹۴ / ۸ / ۲۶ مستندا به مواد ۱۱۱۹ و ۱۱۲۹ و ۱۱۳۰ و تبصره ذیل ماده ۱۱۳۳ و ۱۱۴۶ با احراز تخلف زوج از شروط ضمن العقد حکم به الزام زوج به طلاق زوجه با بذل دو عدد سکه از ۳۶۲ سکه مهریه‌اش صادر نموده است. خانم س. ع. ز. با اختیار تجدیدنظر و فرجام‌خواهی وکالت آقای ر. ح. ز. را عهده‌دار شده است (ص ۲۹). وکیل زوج از این رأی تجدیدنظرخواهی نموده و شعبه ۱۵ دادگاه تجدیدنظر استان خراسان رضوی بموجب دادنامه شماره ۰۱۶۳۱ مورخ ۹۴ / ۱۱ / ۶ رأی تجدیدنظر خواسته را تأیید کرده است. وکیل زوج از این رأی فرجام‌خواهی نموده است و شعبه ۲۱ دیوان عالی کشور به شرح دادنامه پیش گفته رأی فرجام خواسته را به جهت نقص تحقیقات نقض کرده است. نقص مورد نظر دیوان از دو جهت بوده است یکی از باب نحوه انتخاب و اظهارنظر داوران و دیگری از حیث عدم پرداخت نفقه باین شرح که «… علت طلاق عدم پرداخت نفقه ذکر شده است در حالیکه وکیل فرجام‌خواه (زوج) مدعی پرداخت نفقه ماهیانه توسط زوج است و تصویر سه فقره فیش بانکی را جهت اثبات ادعای خود پیوست نموده است بنابراین، اقتضاء دارد در این خصوص تحقیقات لازمه معمول و با پرسش از زوجین و استعلام از بانک مربوطه معلوم شود محکومیت زوج بابت نفقه قبل از صدور حکم تمکین برای چند ماه و چه مبلغی بوده است و زوج در قبال آن وجهی پرداخت‌نموده یا خیر و اگر پرداخت کرده چه میزان و در چه تاریخ یا تاریخ‌هایی بوده است. بنابراین به جهات فوق دادنامه فرجام خواسته مواجه با نقص تحقیقاتی است لذا باستناد ماده … نقض …. ص ۷۸» ;. پرونده به شعبه ۱۵ دادگاه تجدیدنظر استان خراسان رضوی اعاده شده است و مرجع مرقوم وقت رسیدگی تعیین و در اخطاریه طرفین پرونده قید شده داور خود را همراه بیاورند و نیز در اخطاریه وکیل زوج تصریح‌شده است حضور موکل شما الزامی است (ص ۸۴). جلسه دادگاه تجدیدنظر در وقت مقرر مورخ ۹۵ / ۴ / ۱۳ تشکیل‌شده است. زوجه و وکیل زوج حاضر بوده‌اند. وکیل زوج اظهار داشته موکل بعلت تصادف حضور ندارد و من داور وی را آورده‌ام. زوجه اظهار داشته من کسی را ندارم شما داور تعیین کنید … فیش‌ها هیچکدام ماشین‌نویسی نشده من همین الان از اجرای احکام نامه جلب ایشان را راجع به ندادن نفقه تمدید کرده‌ام و تصادف در کار نیست دیروز خودم دیدم ایشان را که مرا تعقیب می‌کرد. دیروز هم برگ جلب ایشان برای محکومیت به دیه و کتکاری از اجرای احکام گرفته‌ام … وکیل زوج اظهار داشته من اطلاعی از جلب موکل نداشتم و فیش‌ها را بعدا می‌آورم. زوجه پاسخ داده اگر بانک تأیید کرد حرفی ندارم. اگر پرداخت هم کرده است بعدا بوده است اصل فیش‌ها را ایشان ارائه نماید. شرایط را آماده کند باز هم زندگی می‌کنم. وکیل زوج اظهار داشته مهلت بدهید تا اگر بشود مشکل را حل نمایم. دادگاه وظائف داوری را به داور زوج تفهیم کرده است (ص ۸۶). آقای ح. م. خود را بعنوان داور زوجه معرفی و اعلام داشته برای سازش بین زوجین تلاش شد ولی بدلایل ذیل سازش بین آنها حاصل نشد. زوجه اظهار می‌دارد شوهرم فردی بداخلاق و خشن و اهل ضرب و شتم است که مدارک قانونی در این رابطه موجود است. علاوه بر این مرتب به من تهمت می‌زند و برای من آبروئی نگذاشته است و الان چهار سال است که از یکدیگر جدا زندگی می‌کنیم و نفقه مرا پرداخت نمی‌کند وادعای وی مبنی بر پرداخت نفقه کذب محض است که استعلام دادگاه گواه کذب وی می‌باشد و من به هیچ وجه با وی حاضر به زندگی نیستم زوج اظهار می‌دارد همسرم ارتباط نامشروع داشته ولی در عین حال وی را طلاق نمی‌دهم، نمی‌شود هم طلاقش را بگیرد و هم همه حقوق قانونی خود را، اگر طلاق می‌خواهد باید از حقوق خود صرف‌نظر کند. با توجه به نکات فوق و اوضاع و احوال و شواهد موجود به نظر می‌رسد ادامه زندگی مشترک مقدور نبوده و تلاش برای آن بی‌ثمر است و مصلحت در جدائی است (ص ۹۴). اجرای احکام مدنی در پاسخ دادگاه تجدیدنظر اعلام داشته فیش‌های پیوستی صرفا نامه معرفی به بانک می‌باشد و مدرکی قابل استناد نمی‌باشد و ایضا اضافه می‌شود سندی دال بر پرداخت این مبالغ در پرونده موجود نمی‌باشد. با توجه به تعداد کثیر واریزی به حساب سپرده دادگستری حسب اعلام ذیحساب مجتمع اجرای احکام مدنی پیگیری از آن مرکز نیز میسر نمی‌باشد (ص ۹۳). توضیح اینکه نامه دادگاه تجدیدنظر خطاب به اجرای احکام حقوقی مشهد باین شرح بوده است «احتراما تصویر سه برگ فیش ارائه‌شده به بانک ارسال می‌گردد دستور فرمائید بررسی و در صورت صحت اصالت آنها را تأیید نمایند و چنانچه مبالغ مندرج در فیشها به حساب مذکور واریز گردیده به این دادگاه اعلام شود ص ۹۲» ;. تصویر برگ جلب مورخ ۹۵ / ۴ / ۱۳ ر. ح. ز. محکوم به پرداخت ۹۶ / ۰۰۰ / ۰۰۰ ریال بابت نفقه زوجه و برگ جلب مورخ ۹۵ / ۴ / ۱۲ مشارالیه محکوم به پرداخت ۱۷ / ۱۰۰ / ۰۰۰ ریال در حق خانم الف. م. الف. و برگ جلب مورخ ۹۵ / ۴ / ۱۲ نامبرده محکوم به پرداخت ۷۴ / ۱۰۰ / ۰۰۰ ریال (ظاهرا در حق م.. ش.) پیوست پرونده شده است (صفحه ۸۹ ببعد پرونده). دادگاه تجدیدنظر در تاریخ ۹۵ / ۵ / ۱۴ مرقوم داشته زوجه داور خود را معرفی و داور وی نظریه‌اش را تقدیم دادگاه نموده است. پاسخ استعلام از اجرای احکام واصل شده است ولی زوج حاضر نشده و اصل فیشهای مورد ادعا را ارائه ننموده است لذا دفتر وقت رسیدگی تعیین و طرفین و وکیل زوج دعوت و در اخطاریه وکیل زوج اضافه شود حضور موکلش راجع به ادعای زوجه و بررسی موضوع ضروری است ضمنا اصل فیشهای واریزی را ارائه و به داورش ابلاغ تا نظریه خود را به دادگاه ارائه نماید (در جلسه قبل مراتب به داور زوج تفهیم و ابلاغ‌شده است ص ۹۶). زوجه و وکیل زوج بشرح دستور دادگاه جهت رسیدگی برای ۹۵ / ۶ / ۱۴ دعوت‌شده‌اند. جلسه دادگاه در وقت مقرر تشکیل‌شده است البته در صورتمجلس دادگاه چهاردهم اردیبهشت‌ماه نوشته‌شده است. زوج حاضر نشده است وکیل وی حاضر بوده و اظهار داشته است تقاضا دارد یک هفته مهلت دهید می‌خواهم با زوجه به توافق برسیم برای سازش یا طلاق توافقی و زوجه اظهار داشته من هم موافقم. وکیل زوج فیشهای خواسته‌شده را ارائه ننموده و اظهار داشته بعدا ارائه خواهم داد تقاضای مهلت جهت سازش دارم. چنانچه ظرف یک هفته نتیجه را به دادگاه اعلام نکردم دادگاه تصمیم‌گیری نمایند نظریه داور زوج را تقدیم کردم (ص ۱۰۰) آقای ح. ح. ز. بعنوان داور زوج اعلام داشته در چندین جلسه با زوجین صحبت نموده و تمام تلاش خویش را جهت هدایت ایشان و برقراری صلح و سازش نمودم ولی متأسفانه زوجه حاضر به ادامه زندگی نبوده و ارشادات اینجانب بی‌نتیجه بوده لذا از محضر عالی تقاضای صدور طلاق زوجین به نحو سازش را خواستارم (ص ۹۹). دادگاه دستور تعیین وقت نظارت ده روزه صادر و اضافه نموده است با مضی مهلت یا اعلام نتیجه از ناحیه طرفین پرونده بنظر برسد. تصویر نامه ر. ح. ز. (زوج) خطاب به شعبه چهارم دادگاه قوچان ضمیمه پرونده شده که طی آن اعلام داشته بنده کارمند آموزش و پرورش و شاغل در تهران می‌باشم … در حال حاضر با دو فرزند دخترم در تهران خیابان دماوند … زندگی می‌کنم …. تقاضای اجرای حکم تمکین همسرم خانم الف. م. الف. را دارم و دادگاه قوچان ذیل این نامه خطاب به اجرای احکام مدنی مشهد مرقوم داشته دادگاه قوچان در مورد تمکین اجرائیه صادر نمی‌نماید لذا چنانچه زوج به پرداخت نفقه در آن اجرا محکوم گردیده و با عنایت به اینکه زوج مدعی است منزل مستقل و وسایل زندگی تهیه نموده است مراتب جهت اعطای نیابت توسط آن مرجع محترم جهت احراز صحت و سقم اظهارات زوج به دادگاه تهران اقدام شایسته مبذول فرمائید (ص ۱۰۱). همچنین نامه ر. ح. ز. خطاب به آموزش و پرورش شهرستان ۲ (عین نوشته) پیوست پرونده شده مبنی بر اینکه از تاریخ ۹۲ / ۹ / ۳۰ تا تاریخ ۹۵ / ۵ / ۳۰ ماهیانه مبلغ مشخصی بابت بدهی متفرقه (حکم دادگستری) از حقوق اینجانب کسر شده و جمعا مبلغ ۱۱ / ۴۰۰ / ۰۰۰ تومان شده و به حساب همسرم الف. م. الف. واریز شده به حساب شماره ۰۰۳۷۶۰۰۶ خواهشمندم تأییدیه مبلغ فوق را به اینجانب تحویل نمائید و ذیل این نامه نوشته‌شده از تاریخ ۹۲ / ۹ / ۳۰ تا ۹۵ / ۵ / ۳۰ مبلغ ۱۱۴ / ۰۰۰ / ۰۰۰ ریال یکصد و چهارده میلیون ریال کسر گردیده است. تاریخ ۹۵ / ۶ / ۹ امضاء و مهر حسابداری آموزش و پرورش ناحیه دو … (ص ۱۰۳). نسخه ثانی قبض شماره ۳۴۳۴۹۰ بانک ملی نام صاحب حساب / نیم عشر بمبلغ ۱ / ۵۰۰ / ۰۰۰ ریال بابت محکومیت ر. ح. ز. و قبض شماره ۲۶۸۲۱۵ بانک ملی بمبلغ ۱۴ / ۰۰۰ / ۰۰۰ ریال به حساب سپرده پرداخت توسط ر. ح. ز. ضمیمه پرونده گردیده است (ص ۱۰۵ + ۱۰۴). خانم س. ع. ز. وکیل زوج طی لایحه‌ای به شعبه ۱۵ دادگاه تجدیدنظر استان خراسان رضوی اعلام داشته در خصوص اعطای مهلت ده روز جهت مصالحه، علیرغم تماس‌های مکرر با همراه زوجه موفق به صحبت با ایشان نشدم و از ناحیه نامبرده نیز هیچگونه پیگیری صورت نگرفت و ظاهرا این امر حکایت از مصر بودن زوجه به طلاق می‌باشد این در حالی است که موکل به موجب فیش‌های پیوستی کلیه حق و حقوق (نفقه معوقه و جاریه) زوجه را پرداخت‌نموده و چون موکل کارمند آموزش و پرورش می‌باشد از مورخه ۹۵ / ۹ / ۳۰ تا مورخه ۹۵ / ۵ / ۳۰ (عین نوشته) جمعا مبلغ ۱۱ / ۴۰۰ / ۰۰۰ تومان از حقوق موکل کسر و به حساب فرجام خوانده واریز گردیده که به تأیید آموزش و پرورش رسیده و به پیوست تقدیم است و با توجه به حکم تمکین زوجه و عدم تمکین ایشان نفقه‌ای به زوجه تعلق نمی‌گیرد و با عنایت به اینکه شرط اول مندرج در سند نکاحیه تحقق‌نیافته لذا حق طلاق همچنان با زوج بوده و زوجه چنین حقی ندارد … تقاضای رسیدگی و صدور حکم شایسته را دارد (ص ۱۰۶). سرانجام شعبه ۱۵ دادگاه تجدیدنظر خراسان رضوی بموجب دادنامه شماره ۰۰۸۳۰ مورخ ۹۵ / ۶ / ۲۸ چنین رأی داده است «نسبت به تجدیدنظر خواهی آقای ر. ح. ز. … وارد نیست زیرا محتویات پرونده، استدلال و مستندات مذکور و گزارش اجرای احکام مدنی به شماره … و اینکه پس از نقض دادنامه شماره ۰۱۶۳۱ ۹۴ / ۱۱ / ۶ این شعبه از ناحیه دیوان محترم عالی کشور وقت رسیدگی تعیین و طرفین دعوت زوج در جلسه رسیدگی حاضر نگردیده و از وکیل مشارالیه خواسته‌شده فیشهای مورد ادعایش را در مورد پرداخت نفقه ارائه نماید (چون زوجه اظهار داشته آن فیشها هیچکدام ماشین‌نویسی نشده و من همین الان از اجرای احکام جلب ایشان را دارم) و مجددا تعیین وقت رسیدگی شده و طرفین دعوت و اصالت فیشها استعلام گردیده که اجرای احکام طی نامه شماره ۰۰۰۶۴ ۹۵ / ۴ / ۱۳ اعلام نموده فیشهای پیوستی صرفا نامه معرفی به بانک می‌باشد و مدرک قابل استناد نمی‌باشد و سندی داخل بر پرداخت (در نامه اجرای احکام دال بر پرداخت ذکر شده ص ۹۳ ولی در رأی دستنویس و تایپی داخل بر پرداخت نوشته‌شده است ص ۱۱۰ + ۱۰۸. عضو ممیز). این مبالغ در پرونده موجود نمی‌باشد و زوجه نیز برگ جلب زوج را ارائه که تصویر آن ضمیمه پرونده گردیده و داوران نیز نظریه خود را مبنی بر عدم امکان سازش ارائه نموده و با وصف تجدید جلسه جهت حضور زوج جهت اخذ توضیح و تفهیم مراتب به وکیل ایشان نامبرده در دادگاه حاضر نگردیده و وکیل ایشان نیز فیشها را ارائه ننموده و تقاضای مهلت جهت سازش نموده که با مضی مهلت سازش حاصل نشده است و وکیل زوج دو فقره فیش بانکی ارائه که بیانگر واریز مبالغی در سال نود و پنج به حساب دادگستری می‌باشد … حکایت دارد دادنامه موصوف برابر ادله و قرائن موجود و موازین قضائی صادر و با وصف صدور اجرائیه و متعاقب آن صدور برگ جلب تخلف شرط محقق شده و اقدام زوج به پرداخت نفقه صرفا برای جلوگیری از اعمال حق ایجاد شده بوده و قادر به رفع اثر از تخلف پیشین زوج نخواهد بود و تجدیدنظر خواه ایراد مؤثری که موجب نقض آن گردد ارائه ننموده و تجدیدنظر خواهی منطبق با جهات مندرج در ماده ۳۴۸ قانون آئین دادرسی مدنی نمی‌باشد … ضمن رد تجدیدنظر خواهی و اصلاح دادنامه بدوی در قسمت صدور حکم به الزام زوج به طلاق به احراز شرایط اعمال وکالت در طلاق و اینکه مدت اعتبار شش ماه پس از صدور دادنامه قطعی می‌باشد رأی صادره را تدارک و تأیید می‌نماید … ص ۱۱۰» ;. این رأی در تاریخ ۹۵ / ۷ / ۴ به وکیل زوج ابلاغ گردیده (چهارم مهرماه نود و پنج ص ۱۱۱) و شخص زوج در تاریخ ۹۵ / ۷ / ۱۸ نسبت به آن فرجام‌خواهی کرده است (ص ۱۱۷). فرجام‌خواه در لایحه منضم به دادخواست فرجامی اظهار داشته … اینجانب در صدد بودم که با محکوم لها آشتی نمایم … و با تمایل خویش مجموعا یازده میلیون تومان به حساب نامبرده واریز نموده که در جهت رضایت و دلگرمی وی بیش از مبلغی بود که بر ذمه اینجانب بوده است … حکم تمکین زوجه صادر شده و نامبرده از تمکین امتناع نموده و بدون دلیل شرعی و قانونی منزل مشترک را ترک نموده … یکی از شرایطی که زن می‌تواند حسب مورد از دادگاه تقاضای صدور اجازه طلاق نماید استنکاف شوهر از دادن نفقه زن به مدت ۶ ماه به هر عنوان و عدم امکان الزام شوهر به تأدیه نفقه می‌باشد بنابراین همین که مرد از دادن نفقه امتناع نمود منجر به تحقق شرط نخواهد بود بلکه باید الزام شوهر نیز امکان نداشته باشد در حالی که بنده اقدام به پرداخت نفقه ایشان نموده‌ام …. نظر به اینکه اینجانب نفقه همسرم و فرزند مشترک را ماهیانه پرداخت‌نموده‌ام لذا شرایط طلاق فراهم نمی‌باشد نقض دادنامه معترض عنه را خواهشمندم (عین نوشته) فرجام خوانده پاسخ فرجام‌خواه را داده است به این شرح که قرار بود ایشان مهریه‌ام را قسطی پرداخت نماید و توافقی جدا شویم و ایشان اصلا جهت آشتی کردن مراجعه نکرد و کسی را برای آشتی نفرستاد و یازده میلیونی که ایشان قید نموده (عین نوشته) بابت مهریه می‌باشد که تاکنون به صورت قسطی (قسطی سیصد و پنجاه هزار تومان) پرداخت‌نموده است و برای بازگشت به منزل اظهار داشتم که دنبالم بیاید ولی نیامد و پرداخت نفقه زن و فرزند دروغ است و ایشان ۴ سال است که نفقه من و فرزند را پرداخت نکرده است و حتی مقداری پول جهت نفقه پرداخت‌نموده که همانطوری که قاضی محترم اظهار داشتند تنها به جهت جلوگیری از اعمال حق این مبلغ را پرداخت‌نموده است در صورتیکه دیگر اصلا نفقه‌ای به اینجانب و فرزندم پرداخت نکرده است کلیه مدارک پیوست است تقاضای احقاق حق دارد. فرجام‌خواهی آقای ر. ح. ز. به شعبه ۲۱ دیوان عالی کشور ارجاع شده است. هیأت شعبه در تاریخ بالا تشکیل است و پس از قرائت گزارش آقای حسین یاوری عضو ممیز و اوراق پرونده و لوایح طرفین، مشاوره نموده چنین رأی می‌دهد: 
. 
. رأی شعبه دیوان عالی کشور. در مورد فرجام‌خواهی آقای ر. ح. ز. نسبت به دادنامه شماره ۰۰۸۰۳ مورخ ۹۵ / ۶ / ۲۸ شعبه ۱۵ دادگاه تجدیدنظر استان خراسان رضوی که در مقام تأیید رأی طلاق همسرش صادر گردیده است نظر به اینکه در دادنامه شماره ۰۱۰۷۰ مورخ ۹۴ / ۸ / ۲۶ شعبه ۵۲ دادگاه خانواده مشهد مبنی بر اجازه طلاق به زوجه که به استناد نامه شماره ۰۰۳۵۸ مورخ ۱۳۹۴ / ۸ / ۵ اجرای احکام مدنی اصدار یافته تصریح‌شده است ترک نفقه زوجه از تاریخ ۹۳ / ۵ / ۲۵ لغایت ۹۳ / ۱۲ / ۱۰ مبین ترک انفاق زوجه بیش از شش ماه می‌باشد ولی در نامه‌های اجرای احکام و نیز رأی شماره ۰۰۱۵۸ ۹۳ / ۵ / ۵ شعبه ۱۹ دادگاه خانواده مشهد تاریخ‌های موردنظر ۹۲ / ۵ / ۲۵ لغایت ۹۲ / ۱۲ / ۱ ذکر شده است (صفحات ۱۵ ۲۲ ۶۸ پرونده) و این در حالی است که حسابداری آموزش و پرورش ناحیه … در تاریخ ۹۵ / ۶ / ۹ گواهی نموده است از تاریخ ۹۲ / ۹ / ۳۰ تا ۹۵ / ۵ / ۳۰ مبلغ ۱۱۴ / ۰۰۰ / ۰۰۰ ریال از حقوق زوج کسر گردیده است (ص ۱۰۳) که با این توصیف اگر کسر مبالغ مذکور بعنوان پرداخت نفقه صورت گرفته باشد شرط عدم پرداخت نفقه برای مدت شش ماه محقق نشده است و در صورت عدم تحقق این شرط، اجازه طلاق موافق موازین شرعی و قانونی نبوده فلذا مستندا به بند ۲ ماده ۳۷۱ قانون آئین دادرسی دادگاه‌های عمومی و انقلاب در امور مدنی ضمن پذیرش فرجام‌خواهی، دادنامه فرجام خواسته نقض و در اجرای بند ج ماده ۴۰۱ قانون یاد شده رسیدگی مجدد به شعبه همعرض دادگاه صادر کننده رأی منقوض محول می‌شود تا ضمن بررسی این موضوع و ملاحظه پرونده اجرای احکام مدنی به روشنی مشخص نمایند که ترک انفاق برای شش ماه محقق شده است یا خیر و اگر بلی تاریخ تحقق آن و تاریخ صدور اولین اجرائیه و تاریخ پرداخت وجه یا وجوه مربوطه دقیقا معلوم و سپس با توجه به تاریخ تقدیم دادخواست فعلی (۹۴ / ۵ / ۱۴) بشرح ماده ۴۰۶ قانون فوق‌الذکر مبادرت به صدور رأی نموده و به طرفین ابلاغ نمایند. 
. 
حسین یاوری بهروز طالب جان نثارحسینی رئیس شعبه ۲۱ دیوان عالی کشور عضو معاون شعبه ۲۱ دیوان عالی کشور
. 

. 
. 
<#>
. رأی شعبه دیوان عالی کشور. شماره پرونده: ۹۳۰۹۹۸۵۷۱۰۵۰۰۷۸۵ شماره دادنامه: ۹۴۰۹۹۷۰۹۱۰۷۰۰۱۹۷ شعبه: شعبه سی و چهارم دیوان عالی کشور تاریخ: ۱۳۹۴ / ۰۲ / ۲۳ - ۱۰:۵۳ قاضی: حسن قاسمی قاضی: جواد اسلامی. خلاصه جریان پرونده: خواهانها آقایان ۱ - ع. ۲ - م. ه. ; اولایی دادخواستی به طرفیت خواندگان ۱ - تعاونی مسکن بانک س … ۲ - اداره ثبت اسناد و املاک ط … به خواسته افراز ملک موضوع پلاک ثبتی شماره ۲۰۹۷ فرعی از ۱۳۸۳ فرعی از ۹۳ اصلی بخش ۶ مشهد به دادگاه عمومی ط … تقدیم و با شرح دعوی به استناد دلایل مذکور در دادخواست تقاضای رسیدگی و صدور حکم به خواسته فوق را نموده است. پرونده به شعبه دوم دادگاه حقوقی ارجاع گردیده و این شعبه برابر دادنامه شماره; ۱۷۶ - ۱۳۹۳ / ۱۱ / ۲۰ به استناد ماده ۱ قانون افراز و فروش املاک مشاع قرار عدم صلاحیت به اعتبار صلاحیت; واحد ثبتی (اداره ثبت اسناد و املاک ط …) صادر کرده است. پرونده در اجرای ماده ۲۸ قانون آیین دادرسی … مدنی به دیوان عالی کشور ارسال و پس از وصول و ثبت در دبیرخانه دیوان عالی کشور به این شعبه ارجاع گردیده است. عضو ممیز حسن قاسمی هیأت شعبه در تاریخ بالا تشکیل گردید و پس از قرائت گزارش عضو ممیز و بررسی اوراق پرونده و مشاوره، چنین رأی می‌دهد: رأی شعبه: با توجه به اینکه به دلالت تصویر مصدق سند مالکیت پیوست پرونده، خواهان ردیف اول در پلاک ثبتی مذکور در گزارش فوق مالکیت مشاعی دارد و خواهان ردیف دوم و خوانده ردیف اول هرچند بر اساس مندرجات دادخواست دارای مالکیت مشاعی می‌باشند ولی به حکایت پاسخ وضعیت ثبتی پلاک مرقوم در آن پلاک مالکیت ندارند. برگ ۱۰ پرونده از آنجا که مطابق ماده ۱ قانون افراز و فروش املاک مشاع، افراز املاک مشاع که جریان ثبتی آنها خاتمه یافته اعم از اینکه در دفتر املاک ثبت‌شده یا نشده باشد، در صورتی که مورد تقاضای یک یا چند شریک باشد با واحد ثبتی محلی خواهد بود که ملک مذکور در حوزه آن واقع است. بنابراین قبل از احراز مالکیت مشاعی آنان (خواهان ردیف دوم و خوانده ردیف اول)، قرار عدم صلاحیت ذاتی فوق قابل تأیید نیست. از این روی پرونده به دادگاه صادرکننده قرار موصوف اعاده می‌گردد تا پس از انجام اقدامات مقتضی در صورت احراز مالکیت مشاعی مشارالیهما در پلاک ثبتی مرقوم و یا عدم احراز آن پرونده را به این شعبه برای اظهارنظر درباره‌ی قرار مزبور اعاده نمایند. / ۳۲ - ۱۳۹۴ / ۲ / ۳۰ ;شعبه سی و چهارم دیوان عالی کشور رئیس: جواد اسلامی; عضو معاون: حسن قاسمی
. 
. 
<#>
. رأی شعبه دیوان عالی کشور. شماره پرونده: ۹۰۰۹۹۸۲۶۱۳۰۰۰۳۵۱ شماره دادنامه: ۹۵۰۹۹۷۰۹۰۷۴۰۰۰۱۵ شعبه: شعبه چهاردهم دیوان عالی کشور تاریخ: ۱۳۹۵ / ۰۲ / ۱۹ - ۱۰:۳۶ قاضی: غلامرضا خلف رضائی قاضی: محمدرضا صابر. خلاصه جریان پرونده: حسب اوراق پرونده، به تاریخ ۱۳۹۰ / ۵ / ۸ آقایان الف. ق. و م. غ. به وکالت از طرف آقای م. ص. فرزند م. دادخواستی به طرفیت آقای ع. الف. ج. فرزند س. به خواسته صدور حکم بر محکومیت خوانده به پرداخت خسارات وارده به علت قصور و تعدی در ایفاء تعهدات مبنی بر عدم تکمیل آپارتمان‌ها در موعد مقرر و احصاء شده در قرارداد مشارکت در ساخت (موضوع قرارداد مورخ ۱۳۸۷ / ۲ / ۵ به شماره ۸۳۲۹۴۳) فعلا مقوم بر ۵۰ / ۰۰۰ / ۱۰۰ ریال تا زمان اجرای حکم تقدیم و شعبه سی‌ام دادگاه عمومی حقوقی کرج عهده‌دار رسیدگی شده است متقابلا به تاریخ ۱۳۹۰ / ۸ / ۸ آقای عزت ج. فرزند س. دادخواستی به طرفیت آقای م. ص. فرزند م. به خواسته: دعوی متقابل نسبت به پرونده کلاسه ۹۰۰۰۳۵۱ مطروحه در شعبه سی‌ام یاد شده مبنی بر مطالبه سهم الشرکه و خسارت ناشی از قرارداد مشارکت در ساخت مورخ ۱۳۸۷ / ۲ / ۵ بشرح متن دادخواست و مطالبه هزینه‌های دادرسی علی‌الحساب مقوم به یکصد میلیون ریال تقدیم و به کلاسه ۶۳۰ / ۳۰ / ۹ ثبت و جهت رسیدگی توأمان به شعبه سی‌ام ارجاع و شعبه موصوف قرار رسیدگی توأمان صادر و ضمن تبادل لوایح و پاسخگویی طرفین به هر یک از دادخواستها، به درخواست خواهان تقابل قرار ارجاع امر به کارشناسی صادر و کارشناس منتخب به شرح اوراق ۵۳ الی ۵۶ پرونده نظریه مکتوب خود را اعلام نموده، نظریه مزبور به طرفین ابلاغ ولی اعتراضی نسبت به آن از ناحیه طرفین به عمل نیامده است، سرانجام ختم رسیدگی اعلام و به شرح استدلالی که در دادنامه شماره ۹۱۰۰۰۳۰۱ - ۱۳۹۱ / ۴ / ۵ به عمل آمده است خصوصا با اتکاء و استناد به نظریه کارشناس، دعوی خواهان اصلی (م. ص.) غیروارد تشخیص و حکم به بی حقی وی صادر ولیکن ادعای خواهان تقابل (ع. ج.) وارد تشخیص و حکم به محکومیت آقای م. ص. به پرداخت مبلغ هفتصد و نود و هشت میلیون ریال بابت بند یک خواسته و پرداخت مبلغ چهارصد و هشتاد و هشت میلیون ریال بابت بند دوم خواسته و پرداخت مبلغ یک میلیارد و دویست و پنجاه و نه میلیون و سیصد هزار ریال بابت بند سوم خواسته و پرداخت مبلغ یکصد و شصت و هفت میلیون و ششصد و بیست هزار ریال و نیز پرداخت مبلغ ششصد و نوزده میلیون و چهارصد و هشتاد و پنج هزار ریال و بابت سایر بندهای مندرج در خواسته جمعا به مبلغ چهار میلیارد و سیزده میلیون و سیصد و هفده هزار ریال بابت اصل خواسته و نیز هزینه دادرسی و کارشناسی در حق خواهان تقابل (ع. ج.) صادر گردیده است. محکوم علیه به شرح دادخواست تقدیمی نسبت به رأی محکومیت خود از حیث شکلی و ماهوی من‌جمله موضوع داوری و اینکه علیرغم قید ارجاع اختلافات به داوری مسئول بنگاه معاملاتی که عقد بیع در آنجا واقع‌شده، دادگاه صلاحیت ورود نداشته است، اعتراض نموده و شعبه سوم دادگاه تجدیدنظر استان البرز وارد رسیدگی شده و با ملاحظه اوراق پرونده و لوایح تسلیمی طرفین ختم رسیدگی را اعلام به شرح دادنامه شمارۀ ۹۱۰۰۰۱۶۱۴ - ۱۳۹۱ / ۱۲ / ۷ با این استدلال که در قرارداد فی ما بین طرفین پیش‌بینی داوری شده و اینکه تجدیدنظرخوانده با استناد به اظهارنامه پیوست دادخواست تقابل خویش اظهار داشته موضوع داوری با استعفای داور منتفی شده صحیح نبوده زیرا مفاد و مندرجات اظهارنامه مزبور دلالت صریحی بر استعفای داور نداشته بلکه داور عنوان داشته که بنا داریم که دیگر در کار شما دخالتی نکنیم و متعاقب آن نیز اضافه‌شده در صورت انصراف از شکایت و رد اظهارنامه و تقاضای شما حاضریم جلسه دیگر با حضور طرفین داشته باشیم که مبرهن است این نوع اظهارات مثبت استعفای داور نبوده و از طرفی بند یک ماده ۴۸۱ قانون آئین دادرسی مدنی تراضی کتبی طرفین را در از بین رفتن داوری معتبر دانسته که با این وصف دعوی اولیه طرفین اساسا قابلیت استماع را نداشته; اعتراض تجدیدنظرخواه را وارد ندانسته و ضمن نقض دادنامه بدوی قرار رد دعوی اولیه طرفین صادر و قطعیت آن اعلام‌شده است. آقای ع. ج. (خواهان تقابل و محکوم له بدوی) نسبت به رأی قطعی یاد شده در اجرای مقررات ماده ۱۸ اصلاحی سابق دادخواهی نموده و رئیس محترم کل دادگستری استان البرز ضمن موافقت با نظریه و پیشنهاد معاون محترم قضایی مبتنی بر تجویز اعاده دادرسی مراتب را به همراه پرونده محاکماتی به نظر رئیس محترم قوه قضائیه اعلام و ارسال نموده و موضوع تقاضا به مشاوران محترم قضایی حوزه معاونت ارجاع و همکاران محترم ضمن تهیه گردش مختصر و مفید به شرح نظریه ابرازی دادنامه قطعی دادخواسته را خلاف موازین شرعی و قانونی تشخیص و پیشنهاد اعمال ماده ۱۸ اصلاحی یاد شده را داده‌اند و ریاست محترم قوه قضائیه در تاریخ ۱۳۹۴ / ۷ / ۲۵ ضمن اعلام وقوع خلاف بین شرع در رأی موضوع دادخواهی به استناد مواد ۴۷۷ و ۴۷۸ قانون آئین دادرسی کیفری اعاده دادرسی را تجویز و ضمن توقف اجرای حکم پرونده را به دیوانعالی کشور ارسال و رسیدگی به این شعبه (به عنوان شعبه خاص) ارجاع و در نوبت رسیدگی قرار گرفت. هیأت شعبه در تاریخ بالا تشکیل گردید پس از قرائت گزارش عضو ممیز و بررسی اوراق پرونده، مشاوره نموده چنین رأی می‌دهد: رأی شعبه: دادخواهی آقای ع. ج. فرزند س. نسبت به دادنامه قطعی شماره ۹۱۰۰۰۱۶۱۴ - ۱۳۹۱ / ۱۲ / ۷ شعبه سوم دادگاه تجدیدنظر استان البرز که پرونده امر با تجویز اعاده دادرسی از سوی رئیس محترم قوه قضائیه از طریق معاون قضائی به دیوانعالی کشور ارسال و رسیدگی به این شعبه محول شده است، با توجه به جامع اوراق پرونده موجه و وارد است؛ زیرا قطع نظر از ایرادات قضات محترم همکار که به نوبه خود وارد و منطبق با موازین قانونی است، اساسا انعقاد عقود و قراردادها از توافق و اتحاد اراده‌ها حاصل می‌شود و همچنانکه فسخ و اقاله آنها نیز به همین نحو از توافق همان اراده هاست. در مانحن فیه وکلای دادخوانده (آقای م. ص.) بی آنکه متعرض امر داوری شوند دادخواست اصلی را در تاریخ ۱۳۹۰ / ۵ / ۸ تقدیم و از دادگاه ورود به رسیدگی و صدور حکم برابر خواسته را در محکومیت خوانده تقاضا نموده‌اند، همچنانکه به تاریخ ۱۳۹۰ / ۸ / ۸ دادخواه آقای عزت ج. دادخواست تقابل را تقدیم و با تصریح به انصراف از شرط داوری (اگر تلقی به شرط و عنوان داوری صحیح باشد) ورود به ماهیت و صدور حکم به محکومیت خوانده تقابل (دادخوانده فعلی) را درخواست نموده است، و اقدام طرفین به تقدیم دادخواست در واقع پس از اخطار داور یا داوران طی اظهارنامه رسمی به انصراف آنان از دخالت در اختلاف طرفین و محول نمودن اختلاف به دادگاه صالحه بوده و اراده طرفین قرارداد در انصراف عملی از داوری پیش‌بینی‌شده در قرارداد فی‌مابین با تقدیم دادخواست ظهور و بروز پیدا نموده و به موجب ماده ۴۶۳ قانون آئین دادرسی مدنی مصوب ۱۳۷۹ با انصراف داور به شرح اظهارنامه ابلاغی و اراده طرفین به تقدیم دادخواست به محکمه صالحه، صلاحیت دادگاه در رسیدگی به موضوع اختلاف و صدور حکم قضیه محرز و مسلم است، کما اینکه طرفین در تبادل لوایح و پاسخگویی به دادخواست اصلی و طاری هیچگاه به صلاحیت دادگاه با وجود شرط داوری ایراد نکرده‌اند و به نوعی اراده و قصد خود از عدول از داوری را تقویت بخشیده‌اند (هرچند مستفاد از اوضاع و احوال محقق قضیه مقصود مشترک طرفین گزینش داوری به عنوان طریقی برای حل و فصل قاطع اختلافات نبوده و صرفا قسمی میانجیگری غیرالزام آور و غیرقطعی بوده است) مضافا بر این مطابق ماده ۸۷ قانون فوق‌الذکر ناظر بر بند یک ماده ۸۴ همان قانون اساسا نه‌تنها تا پایان اولین جلسه دادرسی خصوصا از جانب دادخوانده (تجدیدنظرخواه رأی بدوی) موضوع داوری پیش‌بینی‌شده در قرارداد مورد ایراد قرار نگرفته که حتی پس از ارجاع موضوع به کارشناس و ابلاغ نظریه کارشناس به طرفین متعرض چنین ایرادی نشده‌اند. جالب‌توجه اینکه تجدیدنظرخواه در لایحه اعتراضی خویش نسبت به رأی بدوی، علیرغم طرح ایراد شکلی از حیث داوری، در پایان لایحه خویش صراحتا درخواست نقض حکم بدوی و صدور حکم ماهوی دایر بر محکومیت تجدیدنظرخوانده به جبران خسارات (موضوع دعوای اصلی) را نموده که خود بنوعی عدول از داوری است؛ مضافا بر موارد پیش گفته‌شده، در مقام تردید در صلاحیت رسیدگی دادگاه‌ها، اصل بر صلاحیت عام محاکم دادگستری در رسیدگی به اختلافات و حل و فصل آنها است؛ بنا به مراتب مستندا به مواد ۴۷۷ و ۴۸۰ قانون آئین دادرسی کیفری مصوب ۱۳۹۲ با اصلاحات و الحاقات بعدی رأی دادخواسته به شمارۀ ۹۱۰۰۰۱۶۱۴ - ۱۳۹۱ / ۱۲ / ۷ صادره از شعبه سوم دادگاه تجدیدنظر استان البرز نقض می‌گردد؛ و از آنجا که دادگاه صادر کننده رأی منقوض در مقام رسیدگی به اعتراض تجدیدنظرخواه وارد ماهیت اعتراض نشده و حکم بدوی را صرفا از حیث شکلی (موضوع داوری) نقض و قرار رد دعوا صادر نموده است. بنابراین رسیدگی مجدد به منظور ورود در ماهیت قضیه به دادگاه صادر کننده رأی منقوض (شعبه سوم دادگاه تجدیدنظر استان البرز) ارجاع می‌گردد. رأی صادره قطعی است. شعبه چهاردهم دیوان عالی کشور; رئیس شعبه: م. رضا صابر ; مستشار: غلامرضا خلف رضایی
. 
. 
<#>
. رأی شعبه دیوان عالی کشور. شماره پرونده: ۹۲۰۹۹۸۰۳۵۰۴۰۰۰۵۷ شماره دادنامه: ۹۵۰۹۹۷۰۹۰۷۴۰۰۰۰۹ شعبه: شعبه چهاردهم دیوان عالی کشور تاریخ: ۱۳۹۵ / ۰۲ / ۱۲ - ۰۹:۰۹ قاضی: غلامرضا خلف رضائی قاضی: محمدحسین راضی قاضی: محمدرضا صابر. خلاصه جریان پرونده: به تاریخ ۱۳۹۱ / ۱۲ / ۱۲ آقای م. ح. ر. احد از وکلای دادگستری به وکالت از خانم ن. ع. فرزند غ. دادخواستی به طرفیت آقایان ۱ - ع. ق. ۲ - م. خ. ۳ - م. ب. ۴ - ع. ط. به خواسته صدور حکم مبنی بر بطلان رأی داوری به شرح متن بدوا تقاضای صدور دستور موقت مبنی بر توقف اجرای رأی داوری. تقدیم و با استناد به قرارداد مشارکت مورخ ۱۳۸۶ / ۹ / ۵ و رأی داوری و غیره در متن توضیح داده که: به موجب قرارداد مشارکت مورخ ۱۳۸۶ / ۹ / ۵ موکله و خوانده محترم (آقای ع. ق.) در خصوص تأسیس و مشارکت در یک دفتر خدمات پیشخوان دولت اقدام و مدت قرارداد ۵ ساله بوده و در مورخ ۱۳۹۱ / ۹ / ۵ به پایان رسیده است. با توجه به حدوث اختلافات متعدد فی‌مابین در سال ۱۳۹۱ موکله به موجب اظهارنامه شماره ۱۱۳۵۳ - ۱۳۹۱ / ۷ / ۳ به خوانده اعلام نمود که تمایلی به تمدید قرارداد مشارکت ن. رد و تقاضای تقسیم اموال مشترک را نموده است و خوانده نیز به موجب اظهارنامه شماره ۱۳۳۳۴ اعلام نموده که ایشان نیز مایل به تمدید قرارداد مشارکت نمی‌باشد و تقاضای تخلیه محل و انتقال وسایل دفتر را نموده است (مالکیت وسایل موجود مشترک می‌باشد). به موجب ماده ۲۰ قرارداد مشارکت مورخ ۱۳۸۶ / ۹ / ۵ آقایان ع. ط.، م. خ. و م. ب. به عنوان داور تعیین گردیده‌اند با این صلاحیت که در صورت بروز اختلاف فی‌مابین در تفسیر هر یک از مفاد قرارداد، اعلام نظر نمایند ولاغیر؛ مع‌الوصف دو نفر از داوران به اسامی آقایان: م. ب. و م. خ. به موجب اظهارنامه شماره ۱۵۰۳۹ - ۱۳۹۱ / ۹ / ۷ به موکل اعلام نمودند که مدارک مربوط به هزینه‌ها و …به آنان ارائه نماید زیرا خوانده (آقای ع. ق.) از آنان به موجب درخواست کتبی تقاضای اعلام نظر نموده است. وکیل محترم در ادامه به شرح موارد اختلافی پیرامون ۹ دستگاه خودپرداز و مالکیت واقعی آنها پرداخته و سپس خاطر نشان‌کرده که موکله به موجب اظهارنامه شماره ۱۷۷۵۳ - ۱۳۹۱ / ۱۰ / ۲۵ مطالب فوق را به دو داور اعلام و صراحتا بیان گردیده که چون اصل اختلاف طرفین در مالکیت ۸ دستگاه خودپرداز می‌باشد بنابراین موضوع خارج از صلاحیت داوری می‌باشد و عدم صلاحیت داوران نیز به موجب اظهارنامه شماره ۱۴۹۳۳ - ۱۳۹۱ / ۹ / ۲ به خوانده اعلام‌شده است. در ادامه به استناد تبصره ماده ۴۸۴ قانون آئین دادرسی مدنی که بر اساس آن می‌بایست تقاضای انجام داوری به همه داوران ابلاغ شود و مدت داوری سه ماه بوده است ولی هیچ ابلاغی به احدی از داوران به نام آقای ع. ط. صورت نگرفته و از این رو رأی داوری فاقد وجاهت قانونی می‌باشد، دیگر اینکه به صراحت ماده ۲۰ قرارداد مشارکت (همانطور که در بالا گفته شد) صلاحیت داوران صرفا در صورت بروز اختلاف در تفسیر هر یک از مفاد قرارداد فی‌مابین بوده و در مانحن فیه به هیچ وجه طرفین در تفسیر مفاد قرارداد اختلافی ن. رند و اختلاف در مالکیت ۸ دستگاه عابربانک بوده که از صلاحیت داوران خارج بوده و از این رو به استناد ماده یاد شده و نیز بند ۲ و ۳ ماده ۴۸۹ قانون مارالذکر درخواست ابطال رأی داوری را نموده است وکیل موصوف در ادامه تصریح نموده که: چون طرفین به موجب قرارداد مورخ ۱۳۸۶ / ۹ / ۵ طریق خاصی را جهت ابلاغ رأی داوری پیش‌بینی نکرده‌اند لذا داوران مکلف بوده‌اند رأی خود را به دادگاهی که صلاحیت رسیدگی به اصل دعوا را دارد تسلیم نماید که در مانحن فیه برخلاف نص صریح قانون (م ۴۸۵ ق. آ. د. مدنی) از طریق اظهارنامه رأی داوری ابلاغ‌شده است که از این لحاظ نیز رأی داوری فاقد وجاهت قانونی است. به علاوه مفاد رأی صادره خلاف قوانین موجد حق و بصورت یک‌طرفه می‌باشد که به صراحت بند یک ماده ۴۸۹ قانون آئین دادرسی مدنی فاقد وجاهت قانونی بوده و باطل است. در ادامه شرح دادخواست به وجود پرونده متعدد کیفری علیه موکله و با شکایت خوانده در دادسرا و محاکم جزایی اصفهان پرداخته‌شده و با تذکر به عدم امکان تفکیک جنبه مدنی از جزایی و با استناد به ماده ۴۷۸ قانون یاد شده اظهارنظر داوران خارج از صلاحیت داوری شناخته‌شده است. در پایان با تأکید بر صدور حکم بر بطلان رأی داوری، صدور دستور موقت بدوا تقاضا شده است (عضو ممیز: قرارداد مشارکت ملاحظه شد. ماده ۲۰ آن همانطور که در متن دادخواست ذکر شده است صرفا تفسیر مفاد قرارداد توسط داوران (سه نفر) در صورت بروز اختلاف در تفسیر هر یک از مواد آن می‌باشد و علاوه بر طرفین داوران نیز ذیل قرارداد را امضاء نموده‌اند.) ص ۱۲ پروانه ایجاد و بهره‌برداری از دفتر پیشخوان خدمات دولت به نام خانم ن. ع. (خواهان) صادر شده است ص ۱۱. اظهارنامه‌های استنادی و نیز رأی داوران با اکثریت دو نفر به اسامی آقایان م. خ. و م. ب. در صفحات یک الی ۱۰ موجود است و ملاحظه شد. رسیدگی به شعبه چهارم دادگاه عمومی حقوقی اصفهان ارجاع شده است برگ اظهارنامه ابلاغی به داور سوم آقای ع. ط. از سوی دو داور دیگر که رأی داده‌اند جهت شرکت در داوری در صفحه ۳۵ ضمیمه است. به شرح صفحات ۳۳ و ۳۴ پرونده داوران (خواندگان) آقایان م. خ. و م. ب. طی لایحه‌ای اولا خود را صالح برای حل و فصل اختلافات مالی طرفین داشته و به برگزاری جلسات من‌جمله ۱۳۸۹ / ۴ / ۱۴ با طرفین و تنظیم صورت‌جلسه استشهاد نموده‌اند به علاوه تصریح نموده‌اند که داور سوم آقای ع. ط. جهت انعقاد جلسه داوری دعوت‌شده و در ساعت ۱۰:۱۰ صبح مورخ ۱۳۹۱ / ۹ / ۷ حضور پیدا نموده و کاملا نامه تقاضای داوری را مطالعه کرده ولی عملا کاری صورت نپذیرفت و در جلسات بعدی علیرغم دعوت با اظهارنامه به شماره ۱۸۶۷۱ - ۱۳۹۱ / ۱۱ / ۹ با بی اعتنایی حاضر نشده است وکیل خوانده (دادخوانده فعلی) آقای ع. ق. به شرح صفحه ۵۶ الی ۶۰ پرونده در رد ادعای ابطال رأی داوران لایحه تقدیم نموده و جلسه دادگاه به تاریخ ۱۳۹۲ / ۷ / ۱۰ تشکیل گردیده و وکیل خواهان اظهار داشته خواسته به شرح دادخواست تقدیمی است خواسته ابطال رأی داوران دو نفر از هیئت سه نفره داوران می‌باشد، یعنی اینکه هشت دستگاه خودپرداز یا عابر بانک متعلق به افراد اشاره‌شده در دادخواست تقدیمی می‌باشد که این دستگاه‌ها در نظریه داوران متعلق به اموال شرکت شده بدون اینکه این دستگاه‌ها متعلق به شرکت باشد و تنها یک دستگاه از ۹ دستگاه محل مناقشه نیست; ص ۶۲. خوانده چهارم یعنی داور سوم آقای ع. ط. اظهار داشته: اصلا از طرف این دو نفر داور هیچ اطلاعی به بنده برای جلسه داوری به بنده داده نشده البته تلفنی آقای ب. با من تماس گرفت و درخواست حضور در جلسه نمودند ولی من حاضر نشدم زیرا دامادشان خوانده می‌باشد و آقای ب. نیز رئیس دفتر آقای ق. است; ص ۶۲. به علاوه آقای ع. ط. به شرح صفحه ۶۳ پرونده لایحه‌ای تقدیم نموده که به شرح ماجرا و نیز انعقاد جلسه در منزل خوانده ردیف اول (ق.) به اتفاق دو داور دیگر جهت حل و فصل اختلاف اذعان نموده است. صفحات ۶۴ الی ۲۵۸ پرونده مربوط به گردش حساب مربوط به دستگاه‌های خودپرداز و قراردادهای ذی‌ربط و نظریه کارشناس درخصوص آنهاست. وکیل خواهان (دادخواه فعلی) به شرح صفحات ۲۵۹ تا ۲۶۱ در تکمیل ادعا و توضیح آن لایحه تقدیم نموده و در بند ۸ آن‌که بند پایانی است درخصوص دستگاه‌های خودپرداز خاطر نشان نموده که گردش حساب‌ها بیانگر این مهم است که بین ۷۰ تا ۸۰ درصد سهم سرمایه گذاران سه دستگاه (آقایان د.، ف. و ک.) از خودپردازها را به حساب آنان واریز و تسویه گشته و این عمل در طول دوران مشارکت مرتبا انجام‌گرفته است و مبین صحت اظهارات موکل می‌باشد لذا از آنجا که اصل مالکیت ۸ دستگاه مورد اختلاف می‌باشد و در شعبه بازپرسی نیز نسبت به یکی از آنها رسیدگی و قطعی گردیده است که متعلق به شرکا نمی‌باشد و متعلق به غیر است لذا از این حیث نیز تقاضای بطلان رأی داوری را دارد. سرانجام شعبه چهارم دادگاه عمومی حقوقی اصفهان ختم رسیدگی را اعلام و به شرح دادنامه شماره ۹۲۰۰۰۹۸۲ - ۱۳۹۲ / ۸ / ۵ اجمالا با این استدلال که: اولا در دعوی ابطال نظریه داوران چون صرفا طرفین قرارداد ذینفع در دعوی می‌باشند فلذا توجهی به خواندگان دوم الی چهارم (داوران) ن. شته مست ن. به بند چهارم ماده ۸۴ قانون آئین دادرسی مدنی قرار رد دعوی نسبت به خواندگان مذکور صادر ثانیا در خصوص خوانده ردیف اول (شریک آقای ق.) نظر به اینکه قسمتی از رأی معترض عنه مبنی بر تخلیه و تحویل محل مشارکت به خوانده ردیف اول صورت گرفته لذا در این خصوص قرار رد دعوی خواهان صادر و ثالثا: در خصوص قسمت‌های دیگر رأی معترض عنه، رأی صادره خلاف قوانین موجد حق نبوده و از طرفی داوران بر اساس اختیارات مصرح در ماده ۲۰ قرارداد مشارکت مبادرت به اظهارنظر نموده‌اند که خود حکایت از صلاحیت نامبردگان در امر داوری و اظهارنظر در اختلاف فیما بین می‌باشد و با عنایت به اینکه خواهان دلیلی بر انطباق موضوع دعوی با هر یک از بندهای مذکور در ماده ۴۸۹ قانون آئین دادرسی مدنی اقامه نکرده است، دعوای خواهان را غیر وارد تشخیص و مستند به ماده ۱۹۷ حکم بر بطلان دعوی صادر نموده است. ص ۲۶۶ با تجدیدنظرخواهی از رأی مزبور و تبادل لوایح به شرح صفحات ۲۹۱ و ۲۹۹ پرونده، شعبه ۲۱ دادگاه تجدیدنظر استان اصفهان عهده‌دار رسیدگی شده است، لازم به ذکر است که وکیل تجدیدنظرخوانده (ق.) صورت‌جلسه را ارائه داد. که در صفحه ۳۰۰ مندرج است که به موجب آن تصریح‌شده در تاریخ ۱۳۸۹ / ۴ / ۱۴ با حضور و توافق طرفین (ع. ق. و خانم ن. ع.) مقرر گردید این قرارداد متمم و اصلاحیه قرارداد قبلی بوده و مضافا به اینکه مقرر گردید که در مورد قرارداد ۱۳۸۶ / ۹ / ۵ شرایط ذیل در مورد قرارداد به صورت متمم توافق گردید و ادامه قرارداد قبلی بدون متمم برای طرفین فاقد اعتبار و مفاد این متمم مورد تأیید داوران قرارداد قبلی می‌باشد الی آخر که در بند ۴ متمم اینچنین ذکر شده که در مورد تقسیم منافع که به صورت دو به یک بوده به صورت نصف مساوی تا پایان قرارداد بین طرفین تقسیم می‌گردد. در بند ۶ متمم ذکر شده که هیچگونه حقوق مقرری برای بیمه و حقوق و مزایا برای خانم ع. و آقای م. ط. تعلق نمی‌گیرد. متمم به امضاء طرفین و داوران مسجل شده است و نسخه برابر اصل آن در پرونده موجود است. النهایه ختم رسیدگی اعلام و به شرح دادنامه شماره ۹۲۰۰۰۱۵۹۵ - ۱۳۹۲ / ۱۲ / ۱۷ با این استدلال که به نظر این دادگاه (تجدیدنظر) نیز اراده طرفین بر این بوده که تمامی اختلافات فی‌مابین بایستی از طریق داوری حل شود و الا موقع تنظیم متمم در تاریخ ۱۳۸۹ / ۴ / ۱۴ این امر با حضور داوران صورت نمی‌پذیرفت. تجدیدنظرخواهی تجدیدنظرخواه را وارد ندیده و با رد اعتراض دادنامه بدوی را عینا تأیید و قطعیت رأی اعلام‌شده است. ص ۳۰۱ با دادخواهی خانم ن. ع. رئیس‌کل دادگستری استان اصفهان در اجرای ماده ۱۸ اصلاحی قانون سابق وارد شده و ضمن تهیه گزارش از ماوقع پرونده دادخواهی را وارد دیده و اجمالا ورود داوران به حل و فصل اختلافات مالی (تقسیم اموال شرکت) را خارج از حیطه و صلاحیت آنان دانسته و از این رو آراء بدوی و تجدیدنظر را که به بطلان دعوی مطروحه مبنی بر ابطال رأی داوری است خلاف بین و مقتضی اعمال ماده ۱۸ موصوف تشخیص و با انعکاس موضوع به محضر ریاست محترم قوه قضائیه رسیدگی و اظهارنظر به کمیسیون شماره ۹ معاونت قضایی قوه قضائیه ارجاع و اینگونه اظهارنظر شده است: در ماده ۲۰ قرارداد صراحتا قید شده که در صورت بروز اختلاف بین طرفین در تفسیر مفاد قرارداد، داوران اظهار عقیده می‌کنند. مفاد ماده مذکور در مقام ارجاع موضوع اختلاف به داوری، هیچ اشاره‌ای به سایر اختلافات ن. رد و هیچ قرینه یا بینه‌ای نیز که حکایت از تعلق اراده طرفین به ارجاع سایر اختلافات خود به داوری داشته باشد، در پرونده امر ملاحظه نمی‌شود بلکه با توجه به اینکه ظاهرا خوانده ردیف اول پرونده دارای تحصیلات حقوقی بوده است، الفاظ و عبارات قرارداد با علم و آگاهی انتخاب‌شده است، از طرف دیگر اصل بر داوری دستگاه قضایی در اختلاف بین طرفین است و در موارد شک و تردید باید به اصل رجوع کرد. بر همین اساس صرف‌نظر از ایرادات شکلی دادخواه به نحوه داوری و از جمله عدم دعوت از داور سوم و …با توجه به مراتب مذکور دادنامه مورد اعتراض در این مرحله به دلیل مخالفت با اراده مکتوب و مسجل طرفین خلاف بین شرع بوده و درخور نقض است. بنابراین به پذیرش درخواست اعاده دادرسی اظهارنظر می‌گردد. نظریه همکاران محترم در کمیسیون یاد شده به نظر رئیس محترم قوه قضائیه رسیده و معظم له مرقوم نموده‌اند: بر اساس گزارش پیوست، رأی موضوع دادخواهی، خلاف بین شرع تشخیص و به استناد مواد ۴۷۷ و ۴۷۸ قانون آئین دادرسی کیفری ضمن موافقت با تجویز اعاده دادرسی و توقف اجرای حکم مقرر می‌دارد پرونده برای رسیدگی به شعب خاص در دیوانعالی کشور فرستاده شود. پرونده به دیوانعالی کشور ارسال و رسیدگی پس از وصول و ثبت به کلاسه فوق به این شعبه ارجاع و در نوبت رسیدگی قرار گرفت. هیأت شعبه در اجرای ماده ۴۷۷ قانون آئین دادرسی کیفری مصوب ۱۳۹۲ با اصلاحات بعدی در تاریخ بالا تشکیل گردید پس از قرائت گزارش عضو ممیز و بررسی اوراق پرونده، مشاوره نموده چنین رأی می‌دهد: رأی شعبه: دادخواهی خانم ن. ع. فرزند غ. نسبت به دادنامه قطعی شماره ۹۲۰۰۰۱۵۹۵ - ۱۳۹۲ / ۱۲ / ۱۷ صادره از شعبه ۲۱ دادگاه تجدیدنظر استان اصفهان با توجه به جامع اوراق پرونده و مفاد دادخواست نخستین صرف‌نظر از جهاتی که در نظریه و پیشنهاد همکاران محترم حوزه معاونت قضایی قوه قضائیه بدان تصریح‌شده و در بند الف به آن پرداخته خواهد شد، بنا به استدلال زیر وارد و درخور پذیرش است؛ الف: بر رأی داوران با این ادعا که بدون اطلاع داور سوم و مآلا بدون حضور و شرکت وی در رأی، مبادرت به صدور رأی داوری شده است اشکال و ایراد وارد نیست زیرا به دلالت اوراق پرونده، علاوه بر ارسال اظهارنامه برای داور سوم جهت انعقاد جلسه داوری، شخص یاد شده به شرح صورت‌جلسه مورخه ۱۳۹۲ / ۷ / ۱۰ دادگاه، به صراحت به اطلاع خود از جلسه و در عین حال عدم حضور در آن اذعان نموده است (صفحات ۳۵ و ۶۲ پرونده) بنابراین مقررات ماده ۴۸۴ و تبصره آن از قانون آئین دادرسی مدنی مصوب ۱۳۷۹ در اصدار رأی داوری مراعات شده است. همچنانکه ایراد به ورود داوران به سایر اختلافات (مالی) طرفین در حالی که به موجب ماده ۲۰ قرارداد فی ما بین صرفا حق ورود در اختلاف نظر طرفین در تفسیر مفاد قرارداد را داشته‌اند نیز وارد نیست؛ زیرا همانطور که دادگاه تجدیدنظر در رأی دادخواسته متذکر شده است، طرفین در قرارداد متمم به تاریخ ۱۳۸۹ / ۴ / ۱۴ که به امضاء آنان و نیز هر سه داور رسیده و مسجل شده و صحت آن مورد خدشه قرار نگرفته است اراده خود را بر حل و فصل تمامی اختلافات قرار داده‌اند و از این حیث نیز رأی اکثریت داوران خلاف مقررات موضوعه نبوده و نیست؛ ب: قطع نظر از اینکه داوران طبق ماده ۴۸۵ قانون یاد شده مکلف بوده‌اند که رأی خود را جهت ابلاغ به اصحاب دعوا به دفتر دادگاه صالح تسلیم نمایند و قاعده آمره در این خصوص مراعات نشده است؛ بلکه از طریق اظهارنامه ارسال و ابلاغ‌شده و بر چنین ابلاغی اثر قانونی مترتب نیست، از این جهت که ۱ - مالکیت و یا تعلق هشت دستگاه به دفتر خدمات پیشخوان مشترک بین اصحاب دعوا محل نزاع و اختلاف بوده و دادخواه و وکیل وی به شرح دادخواست اولیه و لوایح تقدیمی و صورت‌جلسه دادگاه مدعی اند که مالکیت هشت دستگاه یاد شده به اشخاص ثالث (قطع نظر از صحت و سقم آن) تعلق دارد و رسیدگی به چنین ادعایی که ترافعی و موضوع حقوق ثالث است در صلاحیت عام محاکم دادگستری است و اساسا موضوع قرارداد نبوده و تخصصا از صلاحیت داوران خارج بوده است؛ و در عین حال بدون رعایت حقوق ثالث و خارج از حیطه و اختیارات قانونی و قراردادی حکم قضیه توسط داوران (اکثریت) صادر شده است. ۲ - داوران در بند ۲ نظریه داوری خود در تقسیم سود مشارکت به طور یک‌جانبه و با استناد به نظریه کارشناس و مدارک دادخوانده آقای ق. و بدون التفات، توجه و بررسی مست ن. ت طرف دیگر (دادخواه) حکم قضیه را صادر نموده‌اند. ۳ - دادخوانده آقای ع. ق. راجع به اختلافات واقعه پیرامون قرارداد مشارکت فی‌مابین، شکایات عدیده کیفری تحت عناوین کلاهبرداری، فروش مال غیر، خیانت در امانت و غیره علیه شریک دیگر (دادخواه) طرح و در مراجع قضایی حسب مورد تحت رسیدگی قرار گرفته که مفاد ماده ۴۷۸ قانون آئین دادرسی مدنی در توقف داوری مراعات نشده است، رأی دادخواسته در قسمت مربوط به بطلان دعوی، خلاف موازین تشخیص و مستند به ماده ۴۷۷ و ملاک ماده ۴۸۰ قانون آئین دادرسی کیفری مصوب ۱۳۹۲ با اصلاحات و الحاقات بعدی رأی موصوف به شماره ۹۲۰۰۰۱۵۹۵ - ۱۳۹۲ / ۱۲ / ۱۷ صادره از شعبه ۲۱ دادگاه تجدیدنظر استان اصفهان و ایضا رأی بدوی به شماره ۹۲۰۹۸۲ - ۱۳۹۲ / ۸ / ۵ صادره از شعبه چهارم دادگاه حقوقی اصفهان مبنیا برخلاف شرع بین اعلام‌شده، نقض و درخصوص دعوای خانم ن. ع. با وکالت آقای م. ح. ر. به طرفیت آقای ع. ق. به خواسته ابطال رأی داوری با توجه به استدلال پیش گفته‌شده به شرح سطور مرقوم، خواسته خواهان بدوی (دادخواه فعلی) وارد و صحیح تشخیص و مست ن. به مواد ۴۷۸، ۴۸۵ و ۴۸۹ قانون آئین دادرسی مدنی مصوب ۱۳۷۹ حکم به ابطال رأی داوری موضوع قرارداد مشارکت مورخ ۱۳۸۶ / ۹ / ۵ فی‌مابین اصحاب دعوی که برابر اظهارنامه به شماره ۱۹۲۸۳ - ۱۳۹۱ / ۱۱ / ۱۹ ابلاغ‌شده است، صادر و اعلام می‌گردد. رأی صادره قطعی است. شعبه چهاردهم دیوان عالی کشوررئیس شعبه: م. ر. صابر ; مستشار: م. حسین راضی; مستشار: غلام ر. خلف رضایی
. 
. 
<#>
. رأی شعبه دیوان عالی کشور. خلاصه جریان پرونده: آقای م. ن. ف. در تاریخ ۱۳۹۴ / ۳ / ۱۲ دادخواستی به خواسته صدور گواهی عدم امکان سازش جهت اجرای صیغه طلاق به طرفیت خانم پ. م. خ. تقدیم و در توضیح دعوی بیان داشته است حسب سند نکاحیه پیوست همسر شرعی و قانونی خوانده می‌باشم که به دلیل عدم تفاهم اخلاقی قصد طلاق همسرم دارم با این توضیح چون فرهنگی می‌باشم توان پرداخت یکجای مهریه را ندارم لذا تقاضای صدور گواهی عدم امکان سازش و همچنین تقاضای تقسیط مهریه را دارم. وقت رسیدگی به تاریخ ۱۳۹۴ / ۳ / ۲۷ تعیین و طرفین دعوت شده‌اند. آقای ش. ن. از جانب خواهان و خانم ز. ر. از جانب خوانده با ارائه وکالت‌نامه اعلام وکالت نموده‌اند طرفین به همراه وکلاء خود در جلسه دادرسی حضور یافته‌اند. خواهان اظهار داشته خواسته به شرح دادخواست تقدیمی است. درخواست طلاق دارم. یک دختر سه ساله داریم. هر روز درگیری داریم نمی‌توانیم با هم سازش کنیم. وکیل خواهان نیز اظهار داشته خواسته به شرح دادخواست تقدیمی است وکیل خوانده اظهار داشته است موکله همسر شرعی و قانونی خواهان می‌باشد. به همسر و زندگی مشترک علاقمند است حاضر به طلاق و جدایی نیست و اگر زوج اصرار به طلاق دارد. حقوق مالی زوجه را به شرح ذیل پرداخت نماید. ۱ مهریه به تعداد ۴۱۴ سکه تمام بهار آزادی ۲ جهیزیه ۳ اجرت‌المثل و نحله ۴ نفقه تا پایان زمان عده طبق نظر کارشناس لازم به توضیح است طی این چند سال زوج هیچ نفقه‌ای به موکل پرداخت نکرده است که آن را مطالبه می‌نماید. با عنایت به اینکه موکل کارمند می‌باشد در طول این چند سال به دستور زوج کلیه حقوق خود را در منزل زوج خرج نموده است و مطابق ماده ۳۰ قانون حمایت خانواده تقاضای مطالبه مخارج هزینه شده در منزل زوج را داریم. تقاضای مطالبه اموال زوج وفق سند نکاحیه را دارد. زوجین یک فرزند مشترک دارند که حضانت او مطابق قانون با مادر است. با عنایت به اینکه خواهان در ستون خواسته تقاضای تقسیط مهریه را نکرده است و مطابق قانون خواسته خواهان همان است که در متون خواسته قید گردیده و لاغیر دعوی اعسار مهریه ایشان قابل استماع نیست از طرفی به صراحت قانون مدنی در صورتی که تقاضای طلاق به درخواست زوج باشد بایستی حقوق مالی زوجه را پرداخت نماید. این امر حاکی از پرداخت دفعتا واحده است نه به صورت تقسیط و توان پرداخت یکجای مهریه و حقوق مالی زوجه را دارد. وکیل زوج اظهار داشته است که وکیل محترم زوجه ادعا نموده در طول این چند سال هیچ نفقه‌ای به خواهان پرداخت ننموده استدلال ایشان دارای ابهام است چرا که منظور از چند سال چه مدت است و اینکه اگر تاکنون نفقه پرداخت‌نشده چرا تاکنون آن را مطالبه نکرده است و یک ادعا است و دلیلی بر عدم پرداخت تاکنون ارائه نداده است و همین که در منزل مشترک زندگی می‌کند دلیل بر پرداخت نفقه است در خصوص حقوق مالی زوجه از جمله مهریه مندرج در سند ازدواج بعد از قطعی شدن دادخواست تقسیط تقدیم خواهیم نمود دادگاه قرار ارجاع امر به داوری را صادر و با معرفی داوران ن. ه کتبی خود مبنی بر عدم سازش بین آنان را اعلام داشته‌اند جهت تعیین حقوق مالی زوجه قرار ارجاع امر به کارشناس صادر شده است. کارشناس انتخابی با ارائه ن. ه میزان اجرت‌المثل زوجه را مبلغ ۷۷ / ۲۰۰ / ۰۰۰ ریال و نفقه ماهانه را مبلغ سه میلیون ریال اعلام داشته است و با اخذ گواهی عدم بارداری زوجه با ختم رسیدگی به شرح دادنامه شماره ۷۴۹ ۱۳۹۴ / ۶ / ۱۹ و با شرایط مندرج در آن به شرح ذیل گواهی عدم امکان سازش صادر می‌نماید ۱ با توجه به اینکه زوجین با هم زندگی می‌کنند نفقه گذشته تعیین نگردید نفقه سال جاری زمان عده هر ماه مبلغ ۳ میلیون ریال است ۲ زوجه مهریه خود شامل ۴۱۴ سکه تمام بهار آزادی عندالمطالبه دفعتا واحده مطالبه می‌کند ۳ زوجه جهیزیه خود را طلب می‌نماید ۴ زوجه اجرت‌المثل ایام زندگی مشترک از تاریخ ۱۳۹۰ / ۱ / ۷ تا ۱۳۹۴ / ۵ / ۳۱ طلب می‌نماید ۵ زوجین دارای یک فرزند مشترک به نام ش. متولد ۱۳۹۱ / ۶ / ۶ می‌باشند که حضانت وی تا سن ۷ سالگی با مادر است نفقه فرزند مشترک بر عهده پدر بوده و ملاقات فرزند مشترک برای هر یک که حضانت طفل را ندارند ۲۴ ساعت در هفته می‌باشد. نوع طلاق رجعی و عده‌اش سه طهر می‌باشد و زوج در ایام عده حق رجوع دارد. با اعتراض تجدیدنظرخواهی وکیل زوجه، شعبه پنجم تجدیدنظر استان لرستان حسب ارجاع عهده‌دار رسیدگی شده است. با تعیین وقت رسیدگی به تاریخ ۱۳۹۴ / ۹ / ۲۵ طرفین را به دادرسی دعوت نموده است. وکیل تجدیدنظرخواه اظهار داشته است با توجه به اینکه هم‌اکنون موکل در زندگی زوج زندگی می‌کند و تمام کارهای منزل را انجام می‌دهد و کارشناس تا تاریخ ۱۳۹۴ / ۵ / ۳۱ اجرت‌المثل تعیین کرده تقاضای مطالبه اجرت‌المثل از تاریخ ۱۳۹۴ / ۵ / ۳۱ به بعد تا زمان اجرای صیغه طلاق مورد استدعاست در خصوص شرط نصف اموال مشترک زوج وام خودرو اخذ نموده و برای خرید خودرو نیز ثبت‌نام نموده در این خصوص تقاضای استعلام از لیزینگ خودرو دارم. با توجه به اینکه موکل فرهنگی می‌باشد و حقوق خود را در منزل خرج کرده است وفق ماده ۳۰ قانون حمایت خانواده تقاضای رسیدگی داریم و برای اثبات ادعا شهودی داریم که در محضر دادگاه حاضر هستند و تقاضای استماع شهادت شهود را داریم و با توجه به اینکه شعبه بدوی در دادنامه صادره زمان تحویل جهیزیه را تعیین نکرده است. تقاضای تعیین زمان تحویل جهیزیه را داریم. وکیل تجدیدنظرخوانده اظهار داشته است که تجدیدنظرخواه محترم قریب به سه سال کارمند شهرستان پ … بوده و حسب اظهارات موکل ماهانه مبلغ پانصد هزار تومان هزینه نموده است با این اوصاف برای خانواده هیچگونه هزینه‌ای ننموده است. در خصوص مطالبه اجرت‌المثل قبلا کارشناس اظهارنظر نموده است و اینکه هم‌اکنون زوجه در منزل کارهای خانه را انجام می‌دهد. حسب انکار موکل کذب است. چون با هم اختلاف دارند اگر کاری انجام دهد کارهای شخصی خودش را انجام می‌دهد. و هیچگونه کاری برای تجدیدنظرخواه انجام نمی‌دهد. در خصوص دارایی ایجاد شده توسط زوجین هیچگونه مالی به صورت مشترک به دست نیاورده‌اند و مالی هم وجود ندارد و موکل هم‌اکنون مستأجر است در منزل پدر خود زندگی می‌نماید در خصوص ادعای تجدیدنظرخواه در خصوص خرید خودرو وامی بوده که موکل گرفته است و هم‌اکنون ماهانه ششصد هزار تومان قسط خودرو پرداخت می‌نماید. در خصوص مطالبه اجرت‌المثل و مهریه و نفقه حسب تبصره ۳ از ماده واحده حقوق مالی زوجه می‌بایستی بعد از اجرای صیغه و طی دادخواست جداگانه مطالبه نماید با این اوصاف تقاضای صدور حکم شایسته دارم. با توجه به حضور گواهان تجدیدنظرخواه دادگاه با صدور قرار استماع گواهی گواهان به شرح اوراق جداگانه از آنها تحقیق به عمل آورده است. ۱ آقای ر. ک. (شوهر خواهر تجدیدنظرخواه) اظهار داشته است. من شاهد هستم که زوجه تمام حقوق کارمندی خودش را از ابتدا ازدواج تاکنون در خانه شوهرش خرج کرده و حتی اکثر اوقات من با ماشین زوجه را به محل خرید لوازم می‌بردم و مواد خوراکی خرید می‌کند و آورد خانه شوهرش طبق قرآن فقط برای لباس خودش مقداری خرج می‌کند بقیه را در خانه شوهرش خرج کرده است چون از اول ازدواج آنها اطلاع دارم و فامیل هستیم. ۲ خانم ط. م. خ. (خواهر تجدیدنظرخواه) اظهار داشته است از زمانی که خانم پ. م. خ. با تجدیدنظرخواه ازدواج‌کرده است تمام حقوق کارمندی خودش را ماهانه در خانه شوهرش خرج کرده یک دستگاه پراید داشت. پس‌انداز داشت در زمان ازدواج به اضافه مقداری وام جهیزیه خرید و برد خانه شوهرش قریب یک‌میلیون تومان حقوق ماهانه می‌گیرد. ماهانه مبلغ سیصد و شصت هزار تومان قسط می‌دهد. حتی خواهرم برای بچه‌اش لباس، دوچرخه و چیزهای دیگر خریداری می‌کند چون با هم خواهر هستیم اطلاع کامل دارم. ۳ خانم ک. م. اظهار داشته است از زمان ازدواج دخترم تمام حقوق کارمندیش در منزل شوهرش خرج کرده است. دخترم هیچگونه محبتی از شوهرش ندیده است. من از همه چیز کاملا اطلاع دارم. ماهانه یک‌میلیون و یکصد و پنجاه هزار تومان حقوق می‌گیرد. اقساط هم دارد. نمی‌دانم ماهانه چقدر قسط می‌دهد. وکیل زوج سوال کرده منشأ اطلاعات شما چه می‌باشد. جواب داده چون با هم می‌رویم و خرید می‌کنیم و همیشه حقوقش را در خانه شوهرش خرج می‌کند. دادگاه میزان حقوق تجدیدنظرخواه را از سال ۱۳۹۰ تا سال ۱۳۹۴ از اداره آموزش و پرورش خرم‌آباد استعلام نموده است. سپس وکیل تجدیدنظرخوانده لایحه‌ای با اعلام فهرست مخارج تجدیدنظرخواه برای خودش صورت هزینه‌ها را به دادگاه اعلام داشته است با وصول پاسخ استعلام به شرح مندرج در برگ شماره ۱۸۷ پرونده سپس دادگاه با ختم رسیدگی به شرح دادنامه شماره ۱۱۰۹ ۱۳۹۴ / ۱۰ / ۲۷ با پذیرش اعتراض تجدیدنظرخواه در رابطه با هزینه‌هایی که در منزل نموده است زوج را به پرداخت مبلغ ۴۴۳ / ۴۴۴ / ۲۰۳ ریال بابت حقوق کارمندی که خرج کرده است محکوم می‌نماید در بقیه موارد اعتراض را وارد ندانسته و با رد آن رأی بدوی را تأیید می‌نماید. با اعتراض تجدیدنظرخواهی وکیل زوج در خصوص این بخش از محکومیت پرونده به دیوان عالی کشور ارسال که حسب دستور جهت رسیدگی به این شعبه ارجاع شده است. عمده مراتب اعتراض مربوط به هزینه‌هایی است که ادعا شده زوجه برای خودش خرج کرده و نه در منزل مشترک مشروح لایحه و مستندات آن هنگام شور قرائت می‌گردد. هیأت شعبه در تاریخ بالا تشکیل گردید. پس از قرائت گزارش آقای عنایت حیاتی عضو ممیز و ملاحظه اوراق پرونده مشاوره نموده چنین رأی می‌دهد: رأی شعبه: اعتراض وکیل فرجام‌خواه مذکور نسبت به دادنامه شماره ۱۱۰۹ ۱۳۹۴ / ۱۰ / ۲۷ صادره از شعبه پنجم تجدیدنظر استان لرستان در آن قسمت که ناظر به الزام زوج به پرداخت هزینه‌هایی که حسب ادعا زوجه (فرجام خوانده) در منزل مشترک تأمین و پرداخت‌نموده است واجد اشکال می‌باشد. زیرا: اولا حقوق مالی زوجه که دادگاه مکلف است هنگام صدور حکم طلاق در رابطه با آنها تعیین تکلیف نماید در ماده ۲۹ قانون حمایت خانواده مصوب سال ۱۳۹۱ با قید انحصار معلوم و معین‌شده است و لکن آنچه که در ماده ۳۰ قانون یاد شده به عنوان هزینه‌های قابل مطالبه آمده است، غیر از حقوق مالی مندرج در ماده ۲۹ بوده و زوجه با رعایت شرایط مندرج در ماده و اثبات آن در محکمه می‌تواند در مقام مطالبه برآید. و به دیگر عبارت مطالبات قابل وصول در ماده ۳۰ از حقوق مالی مندرج در ماده ۲۹ خروج موضوعی دارد. ثانیا الزام زوج به پرداخت حقوق مالی زوجه در هنگام صدور حکم طلاق و بدون طرح دعوی از ناحیه زوجه و صدور حکم در این راستا امری استثناء بر مقررات قانون آیین دادرسی مدنی می‌باشد. و شمول هزینه‌های مندرج در ماده ۳۰ مستلزم نص و تصریح است که در این خصوص تصریحی وجود ندارد و در مطالبه آن مطابق با اصل باید رفتار شود. ثالثا استفهام از عبارات و شرایط مندرج در ماده ۳۰ آن است که نوعا مطالبه آن ادعا می‌باشد و مستلزم اثبات در محکمه است. لاجرم لازمه امر مطالبه، به دلالت عمومات قانون آیین دادرسی مدنی و تصریح ماده ۸ قانون حمایت خانواده مرقوم مستلزم طرح دعوی مستقل با تقدیم دادخواست می‌باشد. و در صورت اثبات زوج ملزم به پرداخت می‌گردد. بنابراین چون در مانحن فیه رعایت موازین قانونی نشده است، رأی صادره مخدوش بوده و قابل ابرام نیست. علیهذا با پذیرش اعتراض و مستند به بند دوم ماده ۳۷۱ قانون آیین دادرسی دادگاه‌های عمومی و انقلاب در امور مدنی و لحاظ بند ج ماده ۴۰۱ قانون مذکور با نقض رأی در قسمت مذکور پرونده جهت رسیدگی مجدد در شعبه هم‌عرض دادگاه صادر کننده حکم منقوض ارجاع می‌نماید. شعبه اول دیوان عالی کشور مستشار: حمیدرضا موحدی; عضو معاون: عنایت حیاتی
. 
. 
<#>
. رأی شعبه دیوان عالی کشور. شماره پرونده: ۹۲۰۹۹۸۸۱۲۷۱۰۰۲۲۴ شماره دادنامه: ۹۵۰۹۹۷۰۹۰۷۶۰۰۱۱۹ شعبه: شعبه شانزدهم دیوان عالی کشور تاریخ: ۱۳۹۵ / ۰۲ / ۲۱ - ۱۰:۴۷ قاضی: محمد دیوسالار قاضی: سعید عالم قاضی: عباسعلی علیزاده بایگی قاضی: عبدالعلی ناصح فورگ. خلاصه جریان پرونده: آقای م. الف. به وکالت از آقای الف. ر. الف. فرزند الف. دادخواستی به طرفیت خانم ر. ه. تقدیم و خواسته خود را صدور گواهی عدم امکان سازش اعلام نموده و به موجب آن توضیح داده است که به حکایت عقدنامه رسمی شماره … و تنظیمی در دفترخانه رسمی شماره … حوزه ثبتی همدان خوانده محترم زوجه شرعی و قانونی خواهان می‌باشد از تاریخ وقوع عقد مدت ۷ سال می‌گذرد. نظر به اینکه حسب اختلافات حاصله و فیما بین زوج قادر به ادامه زندگی مشترک نمی‌باشد. لذا مستندا به ماده ۱۱۳۳ قانون مدنی و همچنین قاعده فقهی الطلاق بید من اخذ بالساق تقاضای صدور گواهی عدم امکان سازش مورد استدعاست. ضمیمه دادخواست وی نیز علاوه بر برگ وکالت کپی رونوشت سند نکاحنامه مستند می‌باشد. دادخواست مزبور در تاریخ ۱۳۹۲ / ۲ / ۲۴ به شعبه ۱۱۰ دادگاه حقوقی شهرستان همدان ارجاع گردیده است. بر اساس اوراق اخطاریه پیوست طرفین جهت رسیدگی دعوت‌شده‌اند، در تاریخ ۱۳۹۲ / ۴ / ۲۲ جلسه دادگاه در وقت مقرر با حضور وکیل خواهان و شخص خوانده تشکیل گردیده و وکیل خواهان اعلام نموده به لحاظ عدم تفاهم اخلاقی در زندگی مشترک حاضریم تمام حق و حقوقات شرعی و قانونی خوانده را پرداخت نمائیم. و تقاضای صدور حکم طلاق خوانده را دارم. خوانده اظهار نموده همسر و فرزندانم را دوست دارم. به هیچ وجه حاضر به طلاق نمی‌باشم و در صورت اصرارخواهان باید تمام حق و حقوق شرعی و قانونی بنده پرداخت گردد. در پایان دادگاه قرار ارجاع امر به داوری صادر نموده است و مراتب حضورا به طرفین حاضر تفهیم و ابلاغ نموده است، از طرف زوج آقای ب. ر. الف. به عنوان داور معرفی و مراتب موضوع داوری به وی تفهیم گردیده است. و سپس در فرم مربوطه اعلام نظر نموده است. از طرف دادگاه به علت عدم تعیین داور توسط زوجه آقای ب. پ. به عنوان داور برای وی تعیین گردیده است و وی نیز طی نظریه‌ای اعلام نموده زوجین با یکدیگر سازش نموده و با هم زندگی می‌کنند، مجددا دادگاه وقت رسیدگی جهت تفهیم داوری تعیین و طرفین را دعوت که در تاریخ ۱۳۹۲ / ۱۱ / ۱۳ جلسه دادگاه بدون حضور طرفین و با حضور وکیل خواهان تشکیل گردیده اظهارات وی اخذ و در صورت‌جلسه منعکس گردیده است. و در پایان دادگاه به جهت فنی بودن موضوع قرار ارجاع امر به کارشناسی جهت تعیین اجرت‌المثل ایام زندگی مشترک و نفقه ایام عده صادر نموده است، کپی احکام صادره راجع به تمکین زوجه و محکومیت زوج به پرداخت مهریه به صورت اقساط و نفقه زوجه ضمیمه شده است. جلسه جهت تفهیم موضوع کارشناسی و اجرای آن با حضور وکیل خواهان و خوانده و کارشناس تشکیل و سپس به زوجه نیز جهت ارائه مدرک و گواه در خصوص مالکیت زوج اخطار و مجددا طرفین جهت رسیدگی دعوت شده‌اند، خوانده گواهان خود را حسب اظهار نتوانسته است به دادگاه بیاورد ولی در مورد منزل تهران زوج و مالکیت اتومبیل نیسان توسط وکیل خواهان اظهار و اقرار نموده است. دادگاه جهت احراز و اثبات وجود دارایی‌های زوج که مورد ادعای زوجه است از مشاورین املاک استعلام و به دادگستری تهران جهت تعیین قیمت ملک معرفی‌شده خواهان نیابت قضایی صادر نموده است. پس از جلسه مورخ ۱۳۹۳ / ۹ / ۱۹ و جهت لزوم تعیین اموال خواهان مجددا دادگاه قرار ارجاع امر به کارشناس صادر نموده است. کارشناس خانم ش. ع. ی در نظریه تقدیمی مورخ ۱۳۹۳ / ۱۰ / ۲۰ صرفا نفقه ایام عده را به مبلغ یک‌میلیون و سیصد هزار تومان تعیین و اعلام نموده است. دادگاه در تاریخ ۱۳۹۳ / ۱۰ / ۲۴ در وقت فوق‌العاده جلسه تشکیل داده و اظهارات وکیل خواهان در مورد مهریه جهیزیه و نفقه و اموال و دارایی زوج اخذ و منعکس نموده است و در پایان دادگاه ختم رسیدگی اعلام نموده و به موجب دادنامه شماره ۹۳ / ۰۲۷۴۵ مبادرت به صدور رأی نموده است که بر اساس آن خواسته خواهان را ثابت تشخیص داده و گواهی عدم امکان سازش صادر می‌نماید و اضافه نموده که خواهان می‌تواند ظرف شش ماه نسبت به اجرای صیغه طلاق و ثبت رسمی آن اقدام نماید و شرایط آن را ۱ - مهریه زوجه که سیصد عدد سکه تمام بهار آزادی طرح جدید می‌باشد طبق دادنامه مستند هر سه ماه دو سکه تا استهلاک کامل پرداخت گردد. ۲ - جهیزیه طبق لیست مطالبه می‌کند. ۳ - نفقه ایام عده طبق نظر کارشناس می‌باشد ۴ - نفقه معوقه ندارد ۵ - اجرت‌المثل ایام زندگی زوجه و نیز نصف دارایی زوج که سه دانگ یک واحد آپارتمان در تهران می‌باشد قیمت آن طبق نظر کارشناسی به زوجه تعلق دارد. ۶ - حضانت فرزندان تا ۷ سالگی با زوجه است نوع طلاق نیز رجعی نوبت اول اعلام‌شده است. نسبت به این رأی پس از ابلاغ به طرفین توسط زوجه خانم ر. ه. تقاضای تجدیدنظرخواهی شده است و به موجب لایحه پیوست دادخواست تجدیدنظرخواهی مراتب اعتراض خود را نسبت به رأی اعلام نموده است و نسبت به قسمت نفقه معوقه و نیز اجرت‌المثل ایام زوجیت و نصف دارایی که به زوجه تعلق می‌گیرد اعتراض نموده است. پرونده جهت رسیدگی به تجدیدنظرخواهی زوجه پس از تبادل لوایح به شعبه دوم دادگاه تجدیدنظر استان همدان ارجاع شده است. از طرف خانم ر. ه. (زوجه) خانم الف. ک. با ارائه برگ وکالتنامه اعلام وکالت نموده است و دادگاه پس از شرح خلاصه پرونده طرفین را جهت رسیدگی دعوت نموده است. در تاریخ ۱۳۹۴ / ۵ / ۲۶ جلسه دادگاه با حضور زوجین و وکلای آنان تشکیل و اظهارات آنان به شرح صورت‌جلسه تنظیمی به طور مفصل منعکس و قید گردیده است، دادگاه جهت احراز دارایی‌های زوج که مورد ادعای زوجه قرار دارد اقدام به استعلام از ارادات ثبت اسناد و املاک همدان و تهران و پلیس راهور نموده است. خانم ر. ه. ضمن عزل وکیل قبلی خود با ارائه وکالتنامه جدید آقای م. ح. و س. دانشجو را به عنوان وکیل معرفی نموده است. پس از وصول پاسخ از ادارات ثبت و تعیین املاک و دارایی که به نام تجدیدنظرخوانده (زوج) می‌باشد دادگاه ختم رسیدگی را اعلام و به شرح دادنامه شماره ۹۴ / ۰۱۲۹۳ مبادرت به صدور رأی نموده است و به موجب آن مقرر شده است که دادگاه راجع به املاک زوج از ادارات ثبت استعلام که وضعیت اعلام‌شده دلالتی بر مالکیت زوج ندارد و ادعای زوجه در این خصوص بلاوجه است. لکن نیروی انتظامی مالکیت خودرو وانت نیسان را به نام زوج اعلام نموده که دادگاه بر همین اساس زوج را ملزوم به پرداخت بهای سه دانگ از ۶ دانگ یک باب خانه واقع در تهران قبل از اجرای صیغه طلاق نموده که با این وصف زوجه مستحق اجرت‌المثل نمی‌باشد و اعتراض زوجه به بند ۴ شرایط ذیل گواهی عدم امکان سازش وارد نمی‌باشد. النهایه به جهت اینکه خودرو در مالکیت زوج می‌باشد در اجرای شرط ضمن عقد سه دانگ آن متعلق به زوجه می‌باشد که قبل از اجرای طلاق بایستی به مشارالیها منتقل شود و مدت اعتبار این گواهی سه ماه پس از تاریخ ابلاغ رأی قطعی می‌باشد که در گواهی دادگاه به وی ۶ ماه تعیین گردیده. فلذا با اصلاح رأی را تأیید می‌نماید. پس از ابلاغ دادنامه صادره به طرفین از طرف وکلای تعیینی زوجه تقاضای فرجام‌خواهی نسبت به رأی موصوف شده و به شرح دادخواست تقدیمی مراتب ایراد و اعتراض خود را در چند برگ اعلام نموده‌اند. پس از تبادل لوایح، پرونده جهت رسیدگی به تقاضای فرجام‌خواهی فرجام‌خواه به دیوان عالی کشور ارسال و به جهت رسیدگی به این شعبه ارجاع گردیده است. مفاد لوایح طرفین به همراه گزارش فوق به هنگام شور قرائت می‌گردد. هیأت شعبه در تاریخ بالا تشکیل گردید. پس از قرائت گزارش آقای س. عالم عضو ممیز و اوراق پرونده و نظریه کتبی آقای م. دیوسالار دادیار دیوان عالی کشور اجمالا مبنی بر نقض دادنامه شماره ۹۴ / ۱۲۹۳ تجدیدنظرخواسته مشاوره نموده چنین رأی می‌دهد. رأی شعبه: نظر به اینکه مطابق ماده ۲۹ قانون حمایت خانواده مصوب ۱۳۹۱ تعیین اجرت‌المثل ایام زوجیت طرفین مطابق تبصره ماده ۳۳۶ قانون معرفی پیش‌بینی گردیده و پرداخت نصف دارایی زوج به زوجه که مطابق شرط ضمن عقد و مستند به ماده ۱۱۱۹ قانون اخیر تعیین و مورد حکم قرار می‌گیرد مانع از تعیین اجرت‌المثل زوجه و استحقاق وی نخواهد شد. و به عبارت دیگر وجود حق تنصیف دارایی برای زوجه موجب عدم استحقاق وی نسبت به اجرت‌المثل مذکور نخواهد بود. لذا رأی صادره در این قسمت که با این استدلال قید شده که زوجه مستحق اجرت‌المثل نمی‌باشد مطابق قانون و موازین شرعی صادر نشده، مستندا به بند ۲ ماده ۳۷۱ و بند ج ماده ۴۰۱ قانون آئین دادرسی مدنی، ضمن نقض رأی موصوف، پرونده به شعبه هم‌عرض جهت رسیدگی ارجاع می‌گردد. شعبه شانزدهم دیوان عالی کشور رئیس: عبدالعلی ناصح; مستشار: عباسعلی علیزاده; عضو معاون: س. عالم
. 
. 
<#>
. رأی خلاصه جریان پرونده.. 
آقای م. الف. پ. فرزند ه. باوکالت آقای ح. ک. ز. درتاریخ ۸۸ / ۱۲ / ۸ دادخواستی بطرفیت آقای م. الف. فرزند ر. بخواسته تقاضای صدور حکم اصالت سند قرارداد اجاره‌نامه عادی مورخه ۸۲ / ۱ / ۱۶ تقدیم واعلام داشته خوانده نسبت به قرارداد عادی مذکور ادعای جعل وشکایت کیفری نموده که پس از ارجاع امر به کارشناسی جعل مورد تأیید قرارگرفته است … ص ۵ ومتقابلا خانم ب. م. به وکالت از خوانده طی لایحه‌ای اعلام نموده که اولا هیچ اجاره‌نامه‌ای بین موکل وآقای الف. پ. در بین نبوده بلکه قرداد شراکتی بوده که مورد کارشناسی قرارگرفته است و ثانیا درتاریخ ۸۴ / ۸ / ۱۲ حادثه‌ای دررستوران رخ‌داده که منجر به فوت دونفر از کارگران گردیده که خوانده وخواهان بطور مساوی پنجاه پنجاه مقصر حادثه شناخته‌شده‌اند وهمین امر باعث اختلاف بین آنها گشته و آقای م. الف. پ. با ارائه اجاره‌نامه جعلی ابرازی ادعا نموده که آقای م. الف. مستأجر ایشان بوده نه شریک وثالثا طبق رأی شعبه سوم دیوانعالی کشور به شماره … مورخ; ۱۳۲۸ / ۶ / ۷ مبنی بر عدم اثبات جعلیت سند مستلزم صحت واعتبار آن نخواهد بود پس نتیجه می‌گیریم که درصورت جعلیت صددرصد صحت و اعتبار آن سند از بین خواهد رفت ولی سندی وجود ندارد که آقای م. الف. پ. تقاضای اصالت آن را نماید … ص ۲۲ پرونده چند بار در وقت مقرر باحضور خواهان وخوانده و وکلای آنان در جلسه دادگاه مطرح رسیدگی قرارگرفته وسرانجام شعبه دوم دادگاه حقوقی بندرعباس بااعلام ختم رسیدگی به شرح دادنامه شماره ۲۰۰۹۲۶ - ۸۸ / ۱۱ / ۱۰ رأی صادر نموده و اجمالا ضمن رد مدافعات خوانده ووکلای ایشان مستندا به مواد ۱۹۸ و ۲۲۶ ق آ د م وماده ۱۰ ق م حکم به صحت واصالت قرارداد اجاره عادی مورخ ۸۴ / ۶ / ۱۴ صادرو همچنین ذیل سند مذکور که جعلیت آن به اثبات رسیده برابرماده ۲۲۱ ق آ دم معدوم می‌گردد … ص ۱۰۷ ازدادنامه صادره آقای م. الف. درتاریخ& ۸۸ / ۱۲ / ۲۳ تجدیدنظر خواهی کرده ولایحه‌ای در ۶ صفحه بانضمام ۲۵ برگ مدارک خود تقدیم داشته است وشعبه چهارم دادگاه تجدیدنظر استان پس از رسیدگی به اعتراض وتجدیدنظر خواهی وبالحاظ نظریه هیأت کارشناسان رسمی دادگستری که پیوست می‌باشد ص ۲۶۲ تا ۲۶۵ ولایحه دفاعیه وکیل محترم تجدیدنظر خواه ص ۲۸۹ و ۳۰۴ وهمچنین; لایحه دفاعیه وکیل دیگر آقای م. الف. (خانم ف. ب. پ.) ص ۳۰۸ و ۳۰۹ وتصویر نظریه سرهنگ م. ر. ب. کارشناس خبره دادگستری ص ۳۲۶ ونهایتا ختم رسیدگی رااعلام وبشرح دادنامه شماره ۹۰۰۰۶۵ - ۹۲ / ۲ / ۳ رأی صادر نموده است واجمالا رابطه طرفین (آقای م. الف. پ. وآقای م. الف.) را شرکت تشخیص ورابطه استیجاری را محرز ندانسته تا در اصالت سند اجاره موضوع دعوی اتخاذتصمیم شودودرنهایت باستناد ماده ۳۵۸ ق آ دم ضمن پذیرش اعتراض حکم تجدیدنظر خواسته را فسخ و حکم به عدم اصالت قرارداد اجاره ۸۶ / ۶ / ۱۴ صادر وقطعی; اعلام نموده است ص ۳۳۸ متعاقبا آقای م. الف. پ. به رأی قطعیت یافته مرقوم اعتراض داشته است ص ۳۴۸ (شایان توجه است سابقه اختلافات طرفین دعوی از سال ۱۳۸۵ که مطرح بوده ومنتهی به صدور رأی شماره ۱۲۶۴ - ۸۶ / ۹ / ۲۶ ازشعبه ۱۰۶ دادگاه جزائی بندر عباس گردیده در پرونده پیوست که بیش از ۶۰۰ برگ می‌باشد ضمیمه گردیده است.) وسرانجام رئیس‌کل محترم دادگستری استان هرمزگان به لحاظ اینکه رئیس محترم شعبه چهارم د ادگاه تجدیدنظر هرمزگان اعلام اشتباه نموده ضمن تأیید آن دادنامه فوق الاشاره صادره از آن شعبه را خلاف بین شرع وقانون توصیف وپرونده را درراستای اعمال ماده ۱۸ اصلاحی بمحضر ریاست محترم ومعزز قوه قضائیه ارسال داشته که درکمیسیون شماره ۸ قضات محترم معاونت قضائی بررسی وپس از تهیه گزارش معظم له براساس گزارش آنان رأی موضوع دادخواهی را خلاف بین شرع تشخیص وبه استناد مواد ۴۷۷ و ۴۷۸ ق آ دک ضمن موافقت باتجویز اعاده دادرسی ودستورتوقف اجرای حکم مقرر فرموده پرونده برای رسیدگی به شعب خاص در دیوانعالی کشور فرستاده شود که به این شعبه (چهل وسه) ارسال و ارجاع گردیده و تحت نظر قراردارد. هیئت شعبه در تاریخ بالا تشکیل گردید پس از قرائت گزارش آقای بروجردی عضوممیز وملاحظه اوراق پرونده مشاوره نموده چنین رأی می‌دهد: 
. 
. رأی متن رأی. رأی شعبه
. 
باتوجه به محتویات پرونده ونظریه قضات محترم بررسی‌کننده آن در معاونت قضائی ریاست قوه قضائیه واعلام اشتباه ریاست محترم شعبه ۴ دادگاه تجدیدنظر استان هرمزگان دادنامه شماره ۰۰۰۶۵ - ۹۲ / ۲ / ۳ صادره از دادگاه مزبور مخدوش می‌باشد زیرا ا ولا مجعول بودن قسمتی (چند جمله) از قرارداد اجاره دلیل بربی اعتباری قسمتهای دیگر آن نمی‌شود ثانیاخود خوانده اصلی به امضای ذیل قرارداد اجاره اعتراف نموده است (ص ۱۰۱ تا ۱۰۳) ثالثا برگ مالیاتی مضبوط در پرونده (ص ۲۸۴) حکایت از آن دارد که آقای م. الف. آنرا به عنوان مستأجر امضاء نموده است نتیجتا بااستناد به ماده ۴۷۷ ق آ د ک مصوب سال ۱۳۹۲ دادنامه فوق الاشاره نقض ورأی بر اصالت وصحت قرارداد اجاره عادی مورخ&; ۸۴ / ۶ / ۱۴ و معدوم نمودن قسمت مجعول آن صادر واعلام می‌گردد این رأی قطعی است. 
. 
مالک اژدر شریفی (رئیس) م. رضا بروجردی (مستشار) 
. 
. 
<#>
. رأی شعبه دیوان عالی کشور. شماره پرونده: ۹۳۰۹۹۸۳۷۴۹۱۰۰۸۱۰ شماره دادنامه: ۹۵۰۹۹۷۰۹۰۹۹۰۰۱۰۵ شعبه: شعبه بیست و ششم دیوان عالی کشور تاریخ: ۱۳۹۵ / ۰۵ / ۱۳ - ۰۸:۴۵ ;قاضی: سید مجتبی قریشی ; قاضی: رضا انصاری. خلاصه جریان پرونده: پیرو دادنامه و گزارش شماره ۹۰۰۲۳۵ مورخ ۱۳۹۴ / ۸ / ۱۷ این شعبه (۲۶ از دیوان عالی کشور) مبنی بر این‌که دادنامه فرجام خواسته مخدوش است زیرا اولا‌گر چه در متن و ذیل سند مطالبی قید شده که موجب ابهام گردیده چون در سطر آخر صفحه ۵ عقدنامه با کلمه به انضمام مبلغ یکصد و هفتاد میلیون ریال شروع شد و در متن پشتوانه دودانگ منزل مسکونی پدر زوج ….. آمده با کلمه عندالمطالبه به زوجه مزبور بپردازد ختم گردیده است ولی با لایحه‌ای خوانده تسلیم داشته اقرار نموده است که پرداخت مبلغ فوق (یعنی ۵ الی ۶ میلیون تومان) ناشی از پرداخت مهریه می‌باشد که این عبارت نشانگر آن است که مبلغ (۱۷ میلیون تومان) جزء مهریه زوجه محسوب می‌شده است و ۲ -تبصره ذیل ماده ۱۰۸۲ ق. م صرفا در خصوص زوجین جاری است نه شخص ثالث و مؤید آن جمله مگر اینکه زوجین در حین اجرای عقد به نحو دیگری تراضی کرده باشند، می‌باشد درباره شخص ثالث مثلا پدر زوجه که عهده‌دار مقداری از مهریه شده باشد مقررات ماده ۵۱۵ ق. آ. د. م مجری خواهد بود ۳ - با توجه به اینکه خوانده و مدیون مدعی شد که مبلغ ۵ الی ۶ میلیون تومان از ۱۷ میلیون تومان با منجز نمودن مقدار پرداختی خوانده باید دلیل اقامه نموده و الا حق مطالبه سوگند از خواهان را دارد که در اولین لایحه به آن اشاره نموده که دادگاه به آن توجه ننموده است علیهذا با نقض رأی فرجام خواسته به تجویز بند ۵ ماده ۳۷۱ ق. آ. د. م و شق الف ماده ۴۰۱ همین قانون رسیدگی به همان شعبه محول می‌شود. دادگاه مذکور طرفین را دعوت و زوجه (که در این پرونده عروس فرجام‌خواه می‌باشد) در جلسه دادگاه حاضر شده و با درخواست مدعی پرداخت مبلغ مورد ادعا سوگند یاد نموده است که آقای ع. ش. این مبلغ سی و پنج میلیون ریال را به من نداده است و لوایحی نیز از طرفین در پرونده ضمیمه شده است که هنگام شور قرائت خواهد شد و شعبه اول دادگاه عمومی شهرستان د … طی دادنامه شماره ۰۲۰۰۹ - ۱۳۹۴ / ۱۰ / ۹ بیان داشته شعبه ۲۶ دیوان عالی کشور با تأکید بر این مطالب که مبلغ (یکصدوهفتاد میلیون ریال وجه نقد به نرخ روز به عنوان مهریه) جزء مهریه فرجام خوانده بوده و بدین وسیله بر استنباط دادگاه صحه گذاشته است و نفی مشمول تبصره ماده ۱۰۸۲ ق. م بر خواسته مذکور به این استدلال که متعهد پرداخت شخصی غیر از زوج می‌باشد تحقیقات انجام‌شده را به جهت عدم توجه به درخواست سوگند از سوی خوانده ناقص تشخیص و به استناد بند ۵ ماده ۳۷۱ ق. آ. د. م نقض و پرونده را به جهت رسیدگی (مجدد) به همین دادگاه محول نموده است. دادگاه با توجه به شرح دادخواست و مستندات پیوست خصوصا سند نکاحیه به شماره ….. و نیز صورتجلسه عادی تعیین مهریه به تاریخ ۱۳۸۸ / ۴ / ۵ و با توجه به دفاعیات خوانده و مردود بودن آن بدین جهت که اولا تعهد ایشان مطلق و بدون قید و شرط و حال بوده و ثانیا ادعای ایشان مبنی بر پرداخت بخشی از مبلغ مذکور که خود اماره‌ای بر شروط و معلق نبودن تعهد می‌باشد فاقد دلیل اثباتی است و مورد انکار خواهان واقع گردیده و با عنایت به اتیان سوگند از سوی خوانده بر نفی دریافت بخشی از مبلغ مذکور کرد اجرای قرار اتیان سوگند در تاریخ ۱۳۹۴ / ۹ / ۲۲ اجرا شد و موجب سقوط ادعای خوانده در پرداخت بخشی از دین خود گردید و با تأکید بر استنباط سابق خود مبنی بر شمول تبصره ماده ۱۰۸۲ ق. م بر مانحن فیه با این توضیح که اولا ماهیت دین مذکور مهریه و منشأ آن عقد نکاح بوده و هویت متعهد تأثیری در ماهیت مذکور ندارد و به عبارت دیگر تعهد ثالث به پرداخت بخشی از مهریه موجب خروج آن بخش از عنوان مهریه نیست ثانیا متعهد هر چند شخصی غیر از زوج باشد ملتزم به تمام ویژگی‌ها و آثار متعهدبه است ثالثا اطلاق تبصره ماده ۱۰۸۲ شامل مواردی که تمام یا بخشی از مورد تعهد ثالث می‌باشد نیز می‌گردد و ذکر عبارت مگر اینکه زوجین در حین اجرای عقد به نحو دیگری تراضی کرده باشند) اشاره قانون‌گذار به مورد غالب است و شامل طرفین حق مهریه حتی شخص ثالث متعهد به پرداخت مهریه می‌گردد. رابعا همان طوری که در رأی وحدت رویه شماره ۶۴۷ مورخ ۱۳۷۸ / ۱۰ / ۲۸ تصریح‌شده است فلسفه وضع تبصره مذکور حفظ ارزش ریالی مهریه زوجه بوده و این فلسفه در مانحن فیه نیز ساری و جاری است خامسا از مواد ۱۰۸۹ و ۱۱۰۰ ق. م استنباط می‌شود که تعیین مهریه از سوی ثالث و یا حتی پرداخت آن از اموال ثالث در صورت اجازه وی آن را از عنوان مهرالمسمی خارج نمی‌کند و تبعا ویژگی‌ها و آثار مربوطه نیز به آن بار می‌شود سادسا ارجاع زوجه در مانحن فیه و موارد مشابه به مطالبه خسارت تأخیر تأدیه و اعمال ماده ۵۱۵ (مذکور در رأی دیوان) و ماده ۵۲۲ ق. آ. د. م به توجه به شرایط مذکور در آن مواد از حد شرط مطالبه داین، تمکن مدیون و امتناع وی و ….. یا موجب تضییع حق وی به جهت عدم تحقق شرط مذکور می‌شود یا موجب ترغیب ایشان به تعجیل در مطالبه مهریه به منظور فراهم نمودن شرایط مطالبه خسارت تأخیر تأدیه می‌گردد که در هر دو صورت مغایر مصالح خانواده است در نهایت دعوی خواهان وارد تشخیص و به استناد ماده ۱۰۸۲ ق. م و تبصره آن و مواد ۱۹۸ و ۲۷۲ و ۵۱۵ و ۵۱۹ ق. آ. د. م حکم به محکومیت خوانده به پرداخت مبلغ یکصدوهفتاد میلیون ریال وجه نقد به نرخ روز متناسب با تغییر شاخص قیمت سالانه زمان تأدیه نسبت به اجرای عقد اعلامی از سوی بانک مرکزی توسط اجرای احکام محاسبه خواهد شد و نیز پرداخت مبلغ سیزده میلیون و نهصد و هفتادوپنج هزار ریال به عنوان خسارت ناشی از هزینه دادرسی و حق‌الوکاله در حق خواهان صادر می‌نماید. آقای ع. ش. با وکالت آقای م. ن. ع. از دادنامه صادره فوق فرجام‌خواهی نموده‌اند و در لایحه اعتراضیه که پیوست دادخواست فرجامی است بیان داشته بر فرض پذیرش اینکه شخص ثالثی بتواند مالی را موضوع مهریه قرار دهد نمی‌توان آثار قانونی مهریه‌ای که بین زوج و زوجه حادث می‌گردد را بین زوجه و شخص ثالث (تعهد قرار دادی) جاری دانست علت را می‌توان در پاسخ‌گویی به سئولات ذیل جستجو نمود ۱ -آیا می‌توان پذیرفت تعلق تمامی مهری را که شخص ثالث بر عهده گرفته است در صورت تحقق طلاق منوط به نزدیکی شوهر با زوجه دانست ۲ - آیا می‌توان پذیرفت که دادگاه بتواند به استناد ماده ۱۰۸۵ ق. م در جایی که شوهر حق حبس برای زوجه باشیم و زوجه را محق به عدم انجام تکالیف قانونی بدانیم ۳ - آیا دادگاه می‌تواند برای زوجه‌ای که مهری از سوی زوج تعیین نشده و نزدیکی صورت گرفته باشد شوهر بخواهد زوجه را طلاق دهد دلیل اینکه شخص ثالثی مقداری مهر برای زوجه تعیین کرده است از صدور حکم به پرداخت مهرالمثل یا حسب مورد مهرالمتعه امتناع نماید (و خودش پاسخ داده) جواب منفی است چرا که تعهد شخص ثالث یک تعهد قراردادی و تابع قواعد عمومی قراردادها است و در مقابل آثاری که قانون بر مهر تعیین نموده است یک تعهد قانونی است و نمی‌توان حکم به پرداخت تعهد شخص ثالث را مشمول تبصره ذیل ماده ۱۰۸۲ و آئین نامه اجرایی آن و بر اساس شاخص سالانه قیمت بدهم و استدلال دادگاه علاوه بر اجتهاد در مقابل نص صریح قانون‌گذار است بر اساس ماده ۷ و آئین نامه اجرایی و تبصره ماده ۱۰۸۲ صراحتا مانند تبصره و ماده ۱۰۸۲ از واژه زوج و زوجه استفاده نموده است استدلال دادگاه مبنی بر اینکه غایت قانونگذار مبتنی بر این بوده است که ارزش ریالی مهریه موجب تضرر زوجه نگردد فقط نسبت به زوج صحیح است نه شخص ثالث و لایحه ادامه دارد که در صورت صلاحدید قرائت خواهد شد. پرونده به دیوان عالی کشور ارسال و به این شعبه (۲۶ دیوان عالی) ارجاع شده است. هیئت شعبه در تاریخ بالا تشکیل گردید. پس از قرائت گزارش آقای محمد ربانی نژاد عضو ممیز و اوراق پرونده و دادنامه شماره ۰۲۰۰۹ - ۱۳۹۴ / ۱۰ / ۹. فرجام‌خواسته مشاوره نموده چنین رأی می‌دهد: رأی شعبه: فرجام‌خواهی آقای ع. ش. با وکالت آقای م. ن. به طرفیت خانم پ. ا. نسبت به دادنامه شماره ۲۰۰۹ - ۱۳۹۴ / ۱۰ / ۹ صادر شده از شعبه اول دادگاه عمومی د … (اصفهان) با لحاظ محتویات پرونده و مستندات دعوی خواهان و دلایل استنادی دادنامه یاد شده و عدم انطباق با شقوق ماده ۳۷۱ قانون آئین دادرسی دادگاه‌های عمومی و انقلاب در امور مدنی، موجه نمی‌باشد. لذا با استناد به ماده ۳۹۶ قانون مذکور، دادنامه فرجام خواسته ابرام و پرونده به دادگاه صادر کننده آن عودت داده می‌شود. رضا انصاری (رئیس) ; سید مجتبی قریشی (عضو معاون) 
. 
. 
<#>
. رأی شعبه دیوان عالی کشور. خلاصه جریان پرونده;
. 
آقای ن. الف. م. بعنوان خواهان بطرفیت آقای ج. ک. بخواسته اجور معوقه یکباب مغازه (کارگاه وتعمیرگاه) بانضمام پول آب وبرق وگاز مصرف‌شده دادخواستی تقدیم نموده که درحوزه ۴۶ شورای حل اختلاف غرب کرج مطرح رسیدگی قرار گرفته و در پایان با اعلام ختم رسیدگی دادنامه شماره ۹۱۰۹۹۷۲۶۷۸۳۰۰۱۲۹ - ۹۱ / ۲ / ۱۷ رأی صادر گردیده واجمالا خوانده یاد شده که صریحا در جلسه رسیدگی اعتراف نموده از تاریخ ۹۰ / ۹ / ۱ به بعد کرایه پرداخت نکرده‌ام قاضی محترم شوری به استناد مواد ۴۹۰ و ۲۶۵ ق - م و ماده ۱۹۸ ق - آ- د- ک خوانده را به پرداخت مبلغ پنجاه میلیون ریال بابت اجور معوقه از تاریخ ۹۰ / ۹ / ۱ از قرار ماهانه ۱ / ۷۰۰ / ۰۰۰ ریال بانضمام خسارت تأخیر تخلیه به مدت ۹۰ روز از قرار روزانه پانصد هزار ریال و مبلغ ۵۴ هزار ریال بابت هزینه دادرسی محکوم نموده است. ص ۳۳ و متعاقبا محکوم علیه آقای ج. ک. دادخواست اعاده دادرسی به طرفیت آقای ن. الف. م. نسبت به دادنامه شماره ۹۱ / ۸۳ / ۱۲۹ مورخ ۹۱ / ۱۲ / ۲۰ صادره از حوزه ۴۶ شورای حل اختلاف کرج که بموجب رأی شماره ۹۱ / ۲ / ۳۰۶ - ۹۱ / ۴ / ۲۵ شعبه دوم دادگاه حقوقی کرج تأیید شده بدلیل اینکه با هیچیک از جهات هفتگانه اعاده دادرسی مذکور در ماده ۴۲۶ ق - آ- د-م انطباق نداشته به استناد تبصره ذیل ماده ۴۳۵ قانون مذکور قرار رد درخواست اعاده دادرسی را صادر و آن را قطعی اعلام داشته است ص ۵۲ و بلکه قبلا نیز همین دعوی که در حوزه ۷۳ شورای حل اختلاف کرج مطرح بوده و طی دادنامه شماره ۷۶۲ - ۹۰ / ۹ / ۳۰ رأی مشابه صادر گردیده وآقای ج. ک. نسبت به آن اعتراض وتجدیدنظر خواهی کرده شعبه ششم دادگاه عمومی حقوقی کرج نیز اعتراض رامردود و دادنامه تجدیدنظر خواسته را تأیید و قطعی دانسته است ص ۵۰ معذلک رئیس‌کل محترم دادگستری استان البرز طی شرحی رأی شورای حل اختلاف کرج (فوق الاشاره) را خلاف بین شرع تشخیص و در اجرای تبصره ۲ ماده واحده ماده ۱۸ اصلاحی مراتب را به عرض ریاست محترم قوه قضائیه ایفاد نموده تادر صورت موافقت بااعاده دادرسی اقدام شود پرونده در کمیسیون شماره ۸ معاونت محترم قضائی قوه قضائیه بررسی وپس از تهیه گزارش واظهار نظر موافق بااعاده دادرسی پرونده به نظر ریاست محترم ومعزز قوه قضائیه ارسال و معظم له نیز براساس گزارش آنان رأی موضوع دادخواهی را خلاف بین شرع تشخیص و به استناد مواد ۴۷۷ و ۴۷۸ ق - آ - د- ک ضمن موافقت باتجویز اعاده دادرسی وصدور دستور توقف اجرای حکم مقرر فرموده‌اند پرونده برای رسیدگی به شعب خاص در دیوان عالی کشور فرستاده شود که به این شعبه (چهل وسه) ارسال و ارجاع گردیده واینک تحت نظر قرار دارد. هیئت شعبه در تاریخ بالا تشکیل گردید پس از قرائت گزارش آقای بروجردی عضوممیز و ملاحظه اوراق پرونده مشاوره نموده چنین رأی می‌دهد: 
. 
رأی شعبه
. 
باتوجه به محتویات پرونده و نظریه ریاست محترم دادگستری البرز و نظریه قضات محترم بررسی‌کننده آن در معاونت قضائی ریاست قوه قضائیه دادنامه شماره ۰۰۳۰۶ - ۹۱ / ۴ / ۲۵ صادره از شعبه ۲ حقوقی دادگاه عمومی کرج در مقام تأیید دادنامه شماره ۰۰۱۲۹ - ۹۱ / ۲ / ۲۰ صادره از حوزه ۴۶ شورای حل اختلاف کرج مخدوش است زیرا اولا اجاره بهای ماهانه در مدت پس از انقضای مدت اجاره برخلاف ماده ۴۹۴ قانون مدنی اجرت المسمی (ماهیانه مبلغ ۱۷۰۰ / ۰۰۰ ریال) تعیین‌شده است نه اجرت‌المثل ثانیا طبق اظهار نامه ارسالی توسط مستأجر به موجر واعلام آمادگی جهت تخلیه در صورت استرداد ودیعه (مضبوط در پرونده) و عدم اقدام موجردراین خصوص مسبب تأخیر تخلیه وبعدا مراجعه به شورای حل اختلاف ودادگاه وصرف هزینه دادرسی خود موجر می‌باشد نه مستأجر ولذا مستندا به ماده ۴۷۷ ق - آ- د- ک مصوب سال ۱۳۹۲ دادنامه‌های فوق الاشاره نقض ومستأجر آقای ج. ک. صرفا به پرداخت اجرت‌المثل زمان استفاده از عین مستأجره در بعداز انقضای مدت اجاره درتاریخ ۹۰ / ۹ / ۱ محکوم می‌گردد این رأی قطعی است. 
. 
مالک اژدر شریفی (رئیس) محمد رضا بروجردی (مستشار) 
. 
. 
<#>
. رأی خلاصه جریان پرونده. در این پرونده تعداد ۲۷۵ نفر به اسامی مشخص‌شده در پرونده بعنوان شاکی علیه آقایان ح. م. و ز. الف.، به اتهام وصول وجوه اشخاص حقیقی و حیف و میل نمودن اموال و وجوه مردم دردادسرای عمومی و انقلاب شهرستان ب. شکایت نموده‌اند و پس از بررسی موضوع و تکمیل تحقیقات در مورد هر دو نفر متهم قرار جلب به دادرسی صادر و با صدور کیفرخواست مستندا به بند ۱ قانون مجازات اخلالگران درنظام اقتصادی کشور، تقاضای کیفر برای آنها شده است. ابتداء پرونده در شعبه ۱۰۲ دادگاه کیفری ۲ شهرستان ب. مطرح‌شده است و این دادگاه، با صدور دادنامه شماره ۹۴۱۷۴۷ - ۹۴ / ۱۲ / ۴ با توجه به میزان مجازات در قانون مذکور که درجه ۲ می‌باشد، رسیدگی به موضوع را در صلاحیت دادگاه کیفری ۱ استان مازندران دانسته و پرونده را به آن مرجع ارسال و به شعبه اول دادگاه کیفری یک استان مازندران ارجاع شده است. این شعبه نیز با صدور دادنامه شماره ۹۵۰۰۰۲ - ۹۵ / ۱ / ۱۰ اعلام داشته که چون طبق تبصره ۶ ماده ۲ قانون مجازات اخلال گران در نظام اقتصادی رسیدگی به جرائم مندرج در این قانون را در صلاحیت دادگاه انقلاب اسلامی دانسته و اینکه رأی وحدت رویه ۷۰۴ - ۸۶ / ۷ / ۲۴ هیأت عمومی دیوان عالی کشور نیز با تصویب قانون آئین دادرسی کیفری ۹۲ اعتبار خود را از دست داده است، لذا با اعلام نفی صلاحیت از خود و اعلام صلاحیت دادگاه انقلاب اسلامی مازندران، پرونده را به آن مرجع ارسال و پرونده به شعبه دوم دادگاه انقلاب اسلامی ساری ارجاع شده و این شعبه نیز با صدور دادنامه شماره ۹۵۰۴۰۹ - ۹۵ / ۳ / ۸ و با اعلام اینکه تبصره ۶ ماده ۲ قانون مجازات اخلال گران در نظام اقتصادی کشور، نسخ ضمنی شده است و اینکه اقدام متهمین به قصد ضربه زدن به نظام اقتصادی ایران و یا مقابله با آن، نبوده است و همچنین با استناد به رأی وحدت رویه شماره ۷۰۴ - ۸۶ / ۷ / ۲۴ هیأت عمومی دیوان عالی کشور با اعلام نفی صلاحیت از خود و اعلام صلاحیت دادگاه کیفری یک شهرستان ساری پرونده را جهت حل اختلاف به دیوان عالی کشور ارسال و به این شعبه ارجاع شده است. هیات شعبه در تاریخ بالا تشکیل گردید. پس از قرائت گزارش آقای محمد بارانی عضو ممیز و ملاحظه اوراق پرونده مشاوره نموده چنین رأی می‌دهد.. رأی شعبه دیوان عالی کشور. باتوجه به مندرجات پرونده و کیفیات منعکس در آن، علیرغم تصویب بند ت ماده‌ی ۳۰۳ قانون آئین دادرسی کیفری، رأی وحدت رویه شماره‌ی ۷۰۴ - ۸۶ / ۷ / ۲۴ کماکان به قوت خود باقی بوده و مورد عمل می‌باشد. بنابراین با تأیید قرار صادره از شعبه‌ی دوم دادگاه انقلاب اسلامی ساری مبنی بر صالح بودن دادگاه کیفری یک ساری جهت رسیدگی تأیید می‌گردد. 
. 
شعبه نهم دیوان عالی کشور - رئیس و عضو معاون
. 
نبی اله داودی مازندرانی - محمد بارانی
. 
. 
<#>
. رأی خلاصه جریان پرونده. متهم ع. ب. ر. متولد ۱۳۳۹ دارای سوابق متعدد کیفری (برگ ۴۰ پرونده) حسب گزارش و اعلام شکایت ناپدری و مادر آقای م. ه. ۳۱ ساله (دارای معلولیت ذهنی) به اتهام ارتکاب عمل شنیع لواط با نامبرده در مورخه ۹۴ / ۲ / ۱۵ تحت پیگرد قانونی قرار گرفته و پروندۀ امر مدتها پس از اعلام شکایت و عدم توفیق ضابطین در دستگیری متهم، و نهایتا با دستگیری وی، و با قرار عدم صلاحیت دادگاه عمومی بخش ج.، به دادگاه‌های کیفری استان تهران ارسال و به شعبه هشتم دادگاه کیفری یک تهران ارسال و ارجاع می‌گردد. مجنی علیه در محضر دادگاه، در جلسات مقدماتی با صراحت گفته است که: البته داخل مقعد نشد بلکه در حد مالش بود، داخل نرفت (ص ۳۰) و پزشکی قانونی نیز آثاری از لواط را مشاهده و گواهی نکرده است (ص ۴۳). متهم نیز منکر اتهام است … که با وثیقه ملکی آزاد می‌گردد. دادگاه برای نامبرده وکیل تسخیری انتخاب می‌کند و آقای م. د. ی. به وکالت تسخیری از متهم وارد پرونده شده است. جلسه مورخه ۹۵ / ۱ / ۲۹ دادگاه با حضور نماینده دادستان و شاکی (پدر خوانده مجنی علیه) و وکیل تسخیری متهم تشکیل می‌شود و شخص متهم غایب بوده و علی‌رغم انتظار کافی در دادگاه حضور نیافته است!! نماینده دادستان تقاضای رسیدگی و صدور حکم مقتضی را دارد و پدر خوانده مجنی علیه نیز اعلام شکایت می‌نماید و مدعی است: قیم قانونی مجنی علیه بوده ولی اوراق و نامه‌های مربوطه را دور انداخته است!! و مطابق قانون شکایت دارد. شخص مجنی علیه می‌گوید: او به زور وارد منزل وی شده و با وی به صورت مکرر این کار را می‌کرده و با چاقو او را تهدید می‌کرده است … من ممانعت می‌کردم و نمی‌گذاشتم داخل برود و از او شکایت دارم … و وکیل متهم غایب با تقدیم لایحه و اظهارات شفاهی و استناد به انکار موکل خود و فقدان دلایل اثباتی و اینکه سوابق کیفری موکل وی، مثبت جرم ادعائی نمی‌باشد، متقاضی صدور رأی برائت موکل خود می‌شود … و دادگاه ختم رسیدگی اعلام و طی رأی فوق الاشعار اولا متهم را از حیث اتهام ارتکاب لواط ایقابی به لحاظ فقدان دلایل اثباتی، تبرئه نموده و حکم بر برائت وی صادر کرده است. و ثانیا بزهکاری متهم را از حیث ارتکاب لواط تفخیذی علما احراز و با استناد به مواد ۲۱۱ و ۲۳۶ و با رعایت ماده ۲۳ قانون مجازات اسلامی نامبرده را به تحمل یکصد ضربه شلاق حدی (حد تفخیذ) و اقامت اجباری به مدت یک سال در … از استان سیستان و بلوچستان محکوم کرده است. از رأی محکومیت صادره آقای م. د. ی. با وکالت تسخیری از محکوم علیه؟!! با تقدیم لایحه‌ای در مهلت قانونی، تقاضای فرجام‌خواهی کرده است که پرونده از این حیث به دیوان عالی کشور ارسال گردیده و حسب الارجاع تحت نظر قرار دارد. هیئت شعبه در تاریخ بالا تشکیل پس از قرائت گزارش آقای سیدحسین جعفری عضو ممیز و ملاحظه اوراق پرونده و نظریه کتبی آقای حاتمی دادیار دیوان عالی کشور اجمالا مبنی بر نقض در خصوص دادنامه شماره ۹۵۰۰۰۱۹ - ۹۵ / ۱ / ۳۰ فرجام خواسته مشاوره نموده چنین رأی می‌دهد:. رأی شعبه دیوان عالی کشور. با توجه به عدم حضور متهم در دادگاه، و نظر به اینکه در جرائمی که جنبه حق اللهی دارد، امکان صدور رأی غیابی - حتی با حضور وکیل متهم - قانونا میسر نمی‌باشد (موضوع استثنای ماده ۴۰۶ و مفهوم مخالف ذیل ماده ۳۴۵ قانون آئین دادرسی کیفری) و عنایت بر اینکه اتهام جدید (ارتکاب تفخیذ) هیچگاه به متهم تفهیم نشده است، رأی فرجام خواسته غیر قابل ابرام تشخیص و ضمن نقض آن (رأی محکومیت انحصارا) پرونده مستندا به بند دوم از شق ب ماده ۴۶۹ قانون آئین دادرسی کیفری، به همان دادگاه محترم صادر کنندۀ رأی منقوض ارجاع می‌گردد تا با توجه به الزامات قانونی فوق‌الذکر، رسیدگی شایسته معمول گردد. 
. 
شعبه سی و یکم دیوان عالی کشور - رئیس و عضو معاون
. 
سیدحسین جعفری - محمد حمیدی پور
. 
. 
<#>
. رأی خلاصه جریان پرونده. فرجام خوانده بدوا با وکالت آقای ک. ت. وکیل پایه یکم دادگستری با اختیار اعتراض به رأی، تجدید نظر، اعاده دادرسی و فرجام‌خواهی در تاریخ ۱۳۹۴ / ۱ / ۱۸ دادخواستی به طرفیت فرجام‌خواه به خواسته رسیدگی و سپس صدور حکم بر طلاق بنابر تقاضای زوجه تقدیم دادگستری شهرستان کوهدشت نموده و در شرح دادخواست توضیح داده موکله وفق سند نکاحیه پیوست همسر شرعی و قانونی خوانده می‌باشد، خوانده بدون اطلاع موکله اقدام به اختیار همسر دوم نموده به لحاظ سوء رفتار خوانده، موکله مدت زیادی است که در منزل پدر خویش بسر می‌برد و در شرایط عسر و حرج بسر می‌برد ادامه زندگی مشترک میسور نبوده باتقدیم دادخواست و ضمائم آن مستندا به ماده ۱۱۳۳ قانون مدنی صدور گواهی عدم امکان سازش جهت اجرای صیغه طلاق را استدعا می‌نماید و دلایل و منضمات دادخواست را کپی مصدق عقدنامه و وکالتنامه ذکر و تصویر مصدق سند ازدواج شماره … دفتر رسمی ثبت ازدواج شماره … کوهدشت حوزه ثبت لرستان را که تاریخ وقوع عقد را پانزدهم شهریور یکهزار و سیصد و هشتاد و چهار بین خانم س. ش. پ. فرزند الف. و ف. متولد ۱۳۶۵ / ۵ / ۷ با مذهب شیعه و آقای ج. الف. بخت فرزند ش. و و. متولد پانزدهم خرداد یکهزارو سیصد و شصت و چهار، مذهب شیعه با توصیف نوع عقد به دایم با مصداق تعداد پانصد قطعه سکه (طلای) تمام بهار آزادی با طرح قدیم که در ذمه زوج قرار گرفته عند المطالبه در حق زوجه بپردازد و متضمن بندهای الف و ب و شروط دوازده‌گانه ضمن عقد با درج امضاهای زوجین و ولی زوجه و شهود بوده و دادنامه شماره ۹۳۰۹۹۷۶۶۳۶۷۰۰۱۲۶ ۱۳۹۳ / ۵ / ۲۱ شعبه ۱۰۳ دادگاه جزایی کوهدشت که به موجب آن خوانده به اتهام ایراد ضرب و جرح عمدی به همسرش خواهان به صورت غیابی به پرداخت دیه بابت کبودی در حال التیام بازوی دست چپ و بازوی دست راست و خلف کتف راست و لاله گوش چپ و خلف زانوی پای راست محکوم‌شده و دادنامه شماره ۹۳۰۹۹۷۶۷۲۶۵۰۰۴۱۴۹۳ / ۱۰ / ۱۴ شعبه پنجم شواری حل اختلاف کوهدشت که مشعر بر محکومیت خوانده به پرداخت ۲۴ / ۰۰۰ / ۰۰۰ ریال بابت نفقه معوقه ایام زوجیت و خسارات دادرسی به خواهان و وکالتنامه شماره ۰۶۳۵۱۴ به پیوست دادخواست نموده و جهت رسیدگی به شعبه اول دادگاه عمومی حقوقی کوهدشت ارجاع گردید که به تعیین وقت رسیدگی و دعوت طرفین اقدام شده و اخطاریه خوانده در تاریخ ۱۳۹۴ / ۱ / ۲۳ طبق ماده ۶۹ قانون آئین دادرسی دادگاه‌های عمومی و انقلاب در امور مدنی به نحو قانونی ابلاغ می‌گردد. دادگاه با اجلاس در وقت مقرر ۱۳۹۴ / ۲ / ۲۸ اخبار به عدم حضور طرفین و عدم وصول لایحه از طرفین داده در حالی که وکیل خواهان لایحه‌ای برای وقت مذکور تقدیم وبه شماره ۲۶۵ ثبت و ضمیمه (برگه ۲۴) شده و مکتوب نموده خوانده بدون علم و اطلاع همسر خود اقدام به اختیار نمودن همسر دوم کرده و با تکرار مندرجات دادخواست، خواسته را تکرار می‌نماید. دادگاه در تعقیب جلسه در همان تاریخ مقرر در فرم تایپی با شرح به اینکه پند و اندرز و نصایح و تلاش دادگاه جهت سازش زوجین و انصراف آنان از طلاق بی‌نتیجه مانده و طرفین توافق و تراضی و پافشاری برای جدایی داشته (در صورتی که خوانده حضور نیافته و لایحه نفرستاده و این فرم مخصوص طلاق توافقی بوده) در اجرای مواد ۲۷ و ۲۸ قانون حمایت خانواده مصوب اسفند ماه ۱۳۹۱ قرار ارجاع امر به داوری صادر و مقرر داشته دفتر با تعیین وقت احتیاطی طرفین ظرف مدت یک هفته ازتاریخ ابلاغ یک نفر از اقارب خود را که مسلمان و آشنای به مسایل شرعی، خانوادگی، اجتماعی و حداقل دارای سی سال تمام باشد به عنوان داور منتخب خود به دادگاه معرفی و حاضر نمایند و اقدام به صدور اخطاریه و ابلاغ آن به وکیل خواهان، آقای الف. ش. فرزند ش. با قبولی داور از سوی زوجه به دادگاه معرفی می‌شود (برگه ۲۹). اخطاریه زوج درتاریخ ۱۳۹۴ / ۳ / ۱۱ بر طبق ماه ۶۹ قانون آئین دادرسی یاد شده ابلاغ و با وجود سپری شدن مهلت، داوری را معرفی نمی‌کند. دادگاه با اجلاس در وقت نظارت ۱۳۹۴ / ۴ / ۸ و اخبار به عدم تعرفه داور از ناحیه خوانده راسا آقای ز. ر را به عنوان داور زوج انتخاب و منصوب کرده و با دستور تجدید وقت احتیاطی داوران را جهت تشکیل جلسه توجیهی دعوت کرده وبا اجلاس در وقت ۹۴ / ۴ / ۹ (اشاره‌ای به نوع وقت که نظارت و یا فوق‌العاده بوده نگردیده) با حضور داوران و توجیه آنان که با رعایت ماده ۵ آئین نامه اجرایی تبصره یک ماده واحده قانون اصلاح مقررات مربوط به طلاق و شرایط ظاهری داوران را با ماده ۴ آئین نامه قابل تطبیق دانسته و تفهیم کرده ظرف هفت روز ار تاریخ جلسه ۹۴ / ۴ / ۹ نسبت به ایجاد صلح و سازش مابین زوجین اقدام و در صورت عدم حصول موفقیت در سازش، در زمینه مهریه و جهیزیه و نفقه ایام گذشته و نفقه ایام عده و نحوه نگهداری فرزندان و کیفیت ملاقات با فرزندان (در صورتی که طرفین دارای یک فرزند می‌باشند) اظهارنظر نموده و نظریه خود را به دادگاه تقدیم نمایند. در اثناء آن خانم ل. س. پ. با تقدیم مرقومه وارده به شماره ۵۱۴ در تاریخ ۹۴ / ۴ / ۹ و ارایه وکالتنامه شماره ۶۷۷۸۲۵ به وکالت از خواهان با اختیار تجدیدنظر و فرجام‌خواهی در پرونده مداخله و قرارداد وکالتنامه را بدون تاریخ انعقاد آن ضمیمه درخواست کرده و مدارکی که مشتمل بر نمایندگی ورود به مخفی گاه خوانده جهت جلب وی و نظریه کارشناسی در مورد تعیین میزان نفقه و جلب سیار در مورد محکوم به مهریه ۵۰۰ قطعه سکه و گواهی مدیر زندان بر غیبت زندانی آقای ج. الف. و حکم کیفری سابق‌الذکر و تصویر لایحه‌ای منتسب به خوانده به دادگاه تجدیدنظر که دچار بیماری هپاتیت بوده قادر به نگهداری خود نمی‌باشد تا چه رسد قادر به پرداخت مهریه باشد ضمیمه پرونده گردیده که از ارایه دهنده این مدارک در پرونده انعکاسی ندارد، اما بر حسب ظاهر به نظر می‌رسد توسط خواهان یا وکیل اخیر وی ارایه گردیده است (برگه‌های ۳۳ تا ۳۸ پرونده). نظریه داوران که بدون تاریخ بوده و بدون ثبت ضمیمه پرونده شده (برگه ۴۳) حکایت از عدم سازش به دلیل اختلافات شدید داشته و صلاح را در جدایی و طلاق اعلام نموده‌اند و در خصوص امور مالی و حقوق زوجه نیز چنین اظهار نظر نموده‌اند در مورد نفقه معوقه زوجه بشرح پرونده کلاسه ۹۳۰۳۵۲ شعبه ۵ شورای حل اختلاف حکم صادر شده و جهیزیه و اجرت‌المثل را زوجه بخشیده و در مورد مهریه بشرح پرونده کلاسه ۹۳۰۲۷۶ شعبه اول حکم قطعی صادر و در حال اجرا می‌باشد وحضانت فرزند مشترک به نام الف. الف. ۸ ساله که در نزد زوج می‌باشد. برای زوجه ماهانه یک‌بار ملاقات در مکان دادگستری در نظر گرفته‌شده و در ذیل آن اشعار داده است زوج حاضر به طلاق همسرش نمی‌باشد. دادگاه با اجلاس در وقت فوق‌العاده ۹۴ / ۴ / ۱۴ دستور معرفی زوجه به پزشکی قانونی جهت انجام تست حاملگی صادر و اقدام و با وصول پاسخ از پزشکی قانونی کوهدشت که نتیجه معاینه و تست به عمل آمده را اعلام کرده تا تاریخ ۹۴ / ۴ / ۲۰ خواهان باردار نمی‌باشد (برگه ۴۸) و با اجلاس در وقت فوق‌العاده ۱۳۹۴ / ۴ / ۲۲ ختم رسیدگی را اعلام و مبادرت به انشاء رأی می‌نماید و در رأی صادره با توصیف مشخصات طرفین دعوی و اخبار به عدم تأثیر مساعی نصایح محکمه و تلاش داوران در اصلاح ذات البین و سازش با استناد به دادنامه صادره در مورد پرداخت نفقه که منجر به محکومیت زوج شده و دادنامه شعبه ۱۰۳ دادگاه جزایی کوهدشت و محکومیت خوانده به اتهام ضرب و جرح عمدی به زوجه با استناد به مواد ۲۶ و ۲۹ و ۳۴ قانون حمایت از خانواده مصوب اسفند ۱۳۹۱ و مواد ۱۱۴۵ و ۱۱۳۴ و ۱۱۳۳ و ۱۱۴۷ قانون مدنی حکم به الزام خوانده به طلاق زوجه را صادر و در صورت امتناع در اجرای ماده ۳۳ قانون حمایت خانواده سر دفتر طلاق به نمایندگی از دادگاه به اجرای صیغه طلاق اقدام نماید و مدت اعتبار حکم را شش ماه پس از ابلاغ رأی فرجامی یا انقضاء مهلت فرجامی و نوع طلاق را خلع و باین اعلام کرده و در ذیل رأی اضافه نموده خواهان جهیزیه و ا جرت المثل را بذل و نفقه و مهریه را جداگانه مطالبه کرده و حضانت فرزند مشترک به نام الف. را با زوج، با تعیین حق ملاقات فرزند برای زوجه به کیفیت مذکور در آن مقرر داشته و رأی صادره را غیابی اعلام می‌نماید. این رأی ذیل شماره ۹۴۰۹۹۷۶۶۳۶۱۰۰۴۸۲۱۳۹۴ / ۴ / ۲۲ ثبت و در تاریخ ۹۴ / ۵ / ۴ به زوج ابلاغ و آقای ع. س. با تقدیم وکالتنامه شماره ۰۶۹۱۴۲ با اختیار تجدیدنظر و فرجام‌خواهی به وکالت از زوج در پرونده مداخله و با تقدیم دادخواست تجدیدنظر در تاریخ ۹۴ / ۵ / ۲۵ نسبت به رأی صادره اعتراض به عمل آورده و در دادخواست توضیح داده، طلاق زوجه منوط به احراز شرایطی از جمله عسر و حرج بوده و موکل حکم تمکین زوجه را به صورت قطعی تحصیل‌کرده و نقض رأی واخواسته را تقاضا می‌کند. دادگاه مرجوع الیه با دستور تعیین وقت برای رسیدگی به واخواهی و دعوت طرفین و اجلاس در وقت مقرر ۱۳۹۴ / ۶ / ۲۴ و اخبار به حضور فقط خانم ل. س. پ. وکیل زوجه و عدم حضور سایرین با وجود ابلاغ اوراق و استماع اظهارات وکیل حاضر در جلسه و انعکاس آن و اعلام ختم رسیدگی طی رأی ۹۴۰۹۹۷۶۶۳۶۱۰۰۷۳۰ ۱۳۹۴ / ۶ / ۲۴ ضمن رد واخواهی دادنامه واخواسته را تأیید و آن را ظرف بیست روز قابل اعتراض در دادگاه تجدیدنظر اعلام می‌کند. بعد از ابلاغ رأی به وکیل زوج، مورد تجدیدنظر خواهی وی قرار می‌گیرد که پس از انجام مبادله لوایح و طرح پرونده در شعبه پنجم دادگاه تجدیدنظر استان لرستان به موجب دادنامه شماره ۹۴۰۹۹۷۶۶۱۴۹۰۰۷۹۹ مورخ ۱۳۹۴ / ۸ / ۱۴ دادنامه تجدیدنظر خواسته را با این استدلال که زوجه در دادخواست خود علت صدور حکم طلاق را ازدواج مجدد زوج قید کرده و طبق اظهارات وکیل زوج در لایحه تجدیدنظر خواه و عقد نامه موقت زوجه دوم ازدواج مجدد نامبرده بدون اجازه زوجه اول ثابت است و در نهایت وکیل مشارالیه اعلام کرده عقد دوم موقت بوده و عقد موقت موجب طلاق نیست در صورتیکه در بند ۱۲ شروط مندرج در عقدنامه که مورد تأیید زوج بوده و به امضای وی رسیده بیان‌شده اگر زوج همسر دیگری بدون رضایت زوجه اول اختیار کند زوجه می‌تواند با اجازه دادگاه خودش را مطلقه نماید و در این بند امتیاز همسر به صورت مطلق است شامل عقد موقت نیز می‌شود اعتراض تجدیدنظرخواه را وارد ندانسته جمله الزام زوج به مطلقه نمودن زوجه را با این شرح اصلاح می‌کند: دادگاه به زوجه اجازه می‌دهد در یکی از دفاتر رسمی طلاق خودش را به صورت یک‌طرفه با شرایط مندرج در دادنامه مطلقه نماید و رأی صادره را با اصلاح آن تأیید و رأی را قابل فرجام‌خواهی اعلام می‌نماید. این رأی در تاریخ ۱۳۹۴ / ۸ / ۲۰ به وکیل زوج ابلاغ و با تقدیم دادخواست فرجامی در مهلت قانونی به انضمام دو برگ لایحه فرجامی با این توضیح که عقد موقت با توجه به فلسفه و آثار آن‌که صرفا به قصد تلذذ بوده تحصیل رضایت زوجه اول در آن برخلاف عقد دایم شرط نبوده نقض دادنامه فرجام خواسته را مستدعی می‌گردد. با ابلاغ نسخه ثانی دادخواست فرجامی و ضمایم آن به وکیل زوجه و عدم وصول پاسخ فرجامی پرونده به دبیرخانه دیوان عالی کشور ارسال که پس از وصول و ثبت آن به شماره ۹۴۰۰۶۹ / ۲۱ جهت رسیدگی فرجامی به این شعبه محول شده است. در موقع شور مفاد لایحه فرجامی و مدارک و اوراقی که لازم دانسته شده قرائت خواهد شد. هیأت شعبه در تاریخ بالا تشکیل گردید پس از قرائت گزارش آقای بهروز طالب جان‌نثار حسینی عضو ممیز و اوراق پرونده و نظریه کتبی آقای فرشاد رحیمی دادیار دیوان عالی کشور اجمالا مبنی بر نقض حکم صادره از ناحیه دادگاه تجدیدنظر وارجاع به شعبه هم‌عرض (زیرا موضوع خواسته الزام زوج به طلاق بوده است) مشاوره نموده چنین رأی می‌دهد: 
. 
. رأی شعبه دیوان عالی کشور. دادنامه فرجام خواسته اجمالا به جهت نقص رسیدگی و تحقیقات مخدوش و مالا درخور ابرام نمی‌باشد زیرا با عنایت به عنوان خواسته مذکور در دادخواست نخستین و توضیحات وکیل خواهان بدوی در شرح دادخواست نخستین و لایحه تقدیمی برای اولین جلسه دادرسی در مورد اسباب موضوعی عسر و حرج براساس ماده ۱۱۳۰ قانون مدنی که به اشتباه در متن دادخواست و لایحه به ماده ۱۱۳۳ همین قانون استناد نموده و مصادیق آن را اختیار همسر دوم و اینکه بدون دادن مخارج و مایحتاج زندگی در منزل پدر خویش بسربرده و به تصریح به تخلف از شرط ضمن عقد نکاح موضوع بند ۱۲ سند رسمی ازدواج اشاره نکرده و دادگاه بدوی با توجه به خواسته و احراز عسر و حرج به سبب‌های مذکور در رأی حکم به الزام فرجام‌خواه به طلاق فرجام خوانده به نحو غیابی داده و با رد واخواهی زوج همان رأی را تأیید کرده اما در دادگاه تجدیدنظر بر حسب دادنامه فرجام خواسته رأی صادره را از الزام زوج به مطلقه نمودن زوجه به این شرح اصلاح نموده که به زوجه اجازه می‌دهد در یکی از دفاتر رسمی طلاق خودش را به صورت یک‌طرفه با شرایط مندرج در دادنامه مطلقه نماید. با توجه به تفاوت آثار رسیدگی مبتنی بر هر کدام از عناوین عسر و حرج و یا تخلف از شرط ضمن عقد نکاح که در فرض ثبوت دعوا بر حسب مستنبط از ماده ۲۶ قانون حمایت خانواده مصوب ۱۳۹۱ / ۱۲ / ۱ منتهی به الزام و اجبار زوج به طلاق زوجه با رعایت جهات شرعی یا احراز شرایط اعمال وکالت درطلاق و اجازه استفاده از آن بر طبق شرط مندرجه در بند ب مذکور در عقدنامه به زوجه خواهد شد. چون رسیدگی محکمه و صدور رأی تابع خواسته است، اقتضاء مورد استیضاح از وکیل زوجه در خصوص سبب و جهت دعوا مبنی بر عسر و حرج یا تخلف از شرط یا شروط معهوده و مندرجه در سند ازدواج از حیث نقض شرط یا شروط و بررسی دلایل و مدارک مورد استناد و ارزیابی آن و سپس در صورت وارد دانستن ادله، صدور حکم بر طبق ماده ۲۶ قانون اخیر الذکر است ترک اقدامات مذکور نقص رسیدگی و تحقیقات در پرونده بوده، بنابراین به استناد بند ۵ ماده ۳۷۱ قانون آئین دادرسی دادگاه‌های عمومی و انقلاب در امور مدنی با نقض دادنامه فرجام خواسته پرونده رابه دادگاه صادر کننده رأی منقوض توجها به بند الف ماده ۴۰۵ قانون یاد شده اقدام به صدور رأی نماید. 
. 
حسین یاوری بهروز طالب جان‌نثار حسینی رئیس شعبه ۲۱ دیوان عالی کشور عضو معاون شعبه ۲۱ دیوان عالی کشور
. 
. 
<#>
. رأی خلاصه جریان پرونده. در گزارش عضو ممیز و دادنامه شماره ۹۲۰۹۹۷۰۹۰۸۱۰۰۳۱۷ - ۱۳۹۲ / ۱۰ / ۲۸ به تفصیل بیان‌شده است. اجمال آن بدین ترتیب است که خانم ف. ح. با وکالت آقای ع. ع. ک. در تاریخ ۹۱ / ۳ / ۱۰ دادخواستی به طرفیت ۱ - آقای الف. ن. فرزند و. ۲ - خانم ف. م. فرزند ک. به خواسته صدور حکم به فسخ معاملات مندرج در مبایعه نامه‌های شماره ۶۵۱ به سریالهای شماره ۶۹۹۰ و ۶۹۸۹ هر یک مقوم به پنجاه میلیون و ده ریال به لحاظ وجود خیار تدلیس و وجود عیب مخفی در مبیع تقدیم نموده که به شعبه پنجم ارجاع شده و در ا ین جلسه دادرسی (۹۱ / ۱۲ / ۲۱) با تقدیم لایحه وارده به شماره ۵۰۳۳۵۲ - ۹۱ / ۱۲ / ۵ خواسته مذکور در دادخواست نخستین را به فسخ معاملات و معاوضات به لحاظ تدلیس اعمال خیارات و عیب پنهانی تغییر داده (ص ۲۵) و دادگاه مرجوع الیه با انجام دادرسی در همان وقت مقرر ختم رسیدگی را اعلام نموده و به شرح دادنامه ۹۱۰۹۹۷۴۴۱۰۵۰۱۲۸۷ - ۱۳۹۱ / ۱۲ / ۲۳ دعوی خواهان را در زمینه حدوث خیار تدلیس توجه داده در قراردادهای مرضی الطرفین تصریح‌شده مورد معامله کرارا و به دفعات به رویت و بازدید متعاملین رسیده و اینکه تدلیس برابر ماده ۴۳۸ قانون مدنی عملیاتی است که موجب فریب مشتری گردد که عبارتست از فعل مثبتی که از ناحیه احد متعاملین انجام می‌پذیرد و به موجب این عملیات و فعل مثبت، مشتری فریب‌خورده و متضرر می‌شود و در مانحن فیه خواهان عدم اطلاع از فقدان شناژ و به زعم خود پنهان‌کاری خوانده را تدلیس معرفی کرده که موضوع منصرف از بحث تدلیس در قانون مدنی است و خواهان دلیلی بر مدلس بودن خوانده ابراز ننموده و در قراردادهای عادی استنادی قید نگردیده که ساختمان دارای شناژهای قائم و افقی می‌باشد که بعدا خلاف آن به اثبات برسد و موجب حدوث تدلیس گردد و خوانده نیز منکر این ادعا شده دعوی را به استناد ماده ۱۲۵۷ قانون مدنی محکوم به بطلان اعلام نموده و در خصوص فسخ بلحاظ حدوث عیب هم با اشاره به بند ۶ - ۶ قرارداد، متعاملین با اختیار کلیه خیارات از جمله خیار عیب (به جزء خیار تدلیس) را از خود ساقط نموده‌اند دعوی را قابل پذیرش ندانسته قرار عدم استماع دعوی خواهان را صادر می‌نماید. رأی مرقوم نسبت به آن قسمت که متضمن صدور قرار عدم استماع دعوی بوده در اثر تجدیدنظرخواهی به موجب دادنامه شماره ۰۰۰۳۸۴ - ۹۲ / ۴ / ۱۸ با این استدلال که چون در قسمت اول دادنامه با رد تدلیس معامله نسبت به ماهیت دعوی حکم بطلان صادر شده، صدور قرار عدم استماع مجرد دراین مرحله محمل قانونی نداشته و بدون اظهارنظر در ماهیت، دادنامه صادره و نقض آنها، موردی برای اظهارنظر در ماهیت قرار صادره وجود ندارد با استناد به ماده ۳۵۳ قانون آئین دادرسی مدنی قرار صادره نقض گردیده و با فرجام‌خواهی در قسمت صدور حکم بر بطلان دعوی و طرح پرونده در این شعبه دیوان عالی کشور به شرح دادنامه شماره ۹۲۰۹۹۷۰۹۰۸۱۰۰۳۱۷ - ۱۳۹۲ / ۱۰ / ۲۸ چنین رأی داده‌شده (عملیات منجر به فریب در معامله در تعریف تدلیس در ماده ۴۳۸ قانون مدنی محدود به امور مثبت نیست موضوعات منفی چون سکوت آگاهانه و به عمد از وجود وضعیتی در مورد معامله که در صورت آگاهی طرف معامله از آن، به انجام معامله رضایت نخواهد داد داخل درتعریف فوق است و لزوم ارائه عنوان غش (فریب) در معاملات مستلزم مسئولیت تمهید و بیان از عیب موجود در مورد معامله است در مانحن فیه که وجود عیب مورد ذکر در کارت راجع به نظارت ساختمان که به عنوان مدرک ضمیمه دادخواست شده، در معوض (رقبه موضوع مبایعه نامه شماره ۲۶ - ۸۹ / ۶ / ۳۰ مشاور املاک ۶۵۱ شماره سریال ۶۹۰۸۹)، ثابت می‌باشد مراتب مورد تأیید وکیل فرجام خواندگان قرار گرفته و در مبایعه نامه هم ذکری از آن نشده است و باتوجه به نوع معامله که معاوضه بوده و عوض مالی از همان نوع معوض است و نیاز مالک را به همان نوع مال حکایت می‌کند و انگیزه انجام آن را به جلب نفع به ضرر غیر می‌رساند، هم اماره‌ای است بر تحقق تدلیس در معامله انجام‌گرفته النهایه با عنایت به اینکه دفاع وکیل خواندگان اینست که خواهان از جریان عدم شناژبندی ساختمان از طریق اطلاع دادن به وی آگاه شده علاوه بر اینکه به جهت باز بودن سه سمت ساختمان امر مذکور قابل‌مشاهده و وقوف از آن بوده است و در این خصوص به شهادت شهود و نیز شهادت مدیر بنگاه استناد نموده که ضرورت داشته علاوه بر تحقیق و استماع از شهود و مدیر بنگاه به انجام معاینه از محل و مشاهده و انعکاس وضعیت ساختمان به شرحی که در مدافعات آمده و نیز جلب نظر کارشناس از اینکه تشخیص عدم شناژبندی در مشاهده اشخاص عادی از ساختمان در وضعیت مرقوم امکان‌پذیر بوده است یا خیر و موجبات علم و آگاهی خریدار را فراهم می‌کرده مبادرت می‌شد و از جهت معلوم شدن تاریخ آگاهی از وجود عیب مورد ادعا که بیان نموده با مراجعه به شهرداری و تحصیل مدارک راجع به ساختمان، حاصل‌شده است استعلام مقتضی به عمل می‌آمد لکن دادگاه در زمینه‌های مرقوم اقدام معمول نداشته و در نیتجه دادنامه فرجام خواسته به جهت اولا مخالفت با شرع و قانون ثانیا نقص تحقیقات و رسیدگی به شرحی که گذشت مستوجب نقض است و مستند به بندهای ۲ و ۵ ماده ۳۷۱ قانون آئین دادرسی دادگاه‌های عمومی و انقلاب درامور مدنی نقض و رسیدگی وفق بند الف ماده ۴۰۱ قانون مرقوم به دادگاه صادر کننده رأی منقوض ارجاع می‌گردد که پس از رسیدگی و رفع نقائص یاد شده با توجه به نتایج حاصله از رفع نقایص و مراتب مندرج در صدر این رأی توجها به بند الف ماده ۴۰۵ قانون مزبور انشاء رأی نماید- ص ۷۶ و ۷۵). با عودت پرونده و ارجاع آن به شعبه پنجم دادگاه عمومی حقوقی ارومیه در تاریخ ۹۲ / ۱۲ / ۳ و دستور تعیین وقت و دعوت طرفین ذیل همان ارجاع (ص ۸۹) و تجدید وقت رسیدگی در تاریخ ۹۳ / ۳ / ۲۵ که علت آن عدم اعاده اوراق اخطاریه و اینکه طرفین حضور نیافته‌اند و لایحه‌ای ارسال ننموده‌اند، اعلام‌شده (ص ۹۰) و با تشکیل جلسه در تاریخ ۹۳ / ۷ / ۸ با حضور آقای ع. ع. ک. وکیل خواهان و آقای ج. ه. م. وکیل خواندگان و قرائت لایحه وکیل خواندگان که تحت شماره ۵۰۲۲۲۶ - ۹۳ / ۷ / ۸ به ثبت رسیده (ص ۱۰۴ و ۱۰۳) و در لایحه مکتوب شده مورد معامله به صورت معاوضه‌ای مورد معامله قرار گرفته و در هنگام معامله شناسنامه ساختمان و سند مالکیت به رویت خواهان و همسر ایشان رسیده و مبلغ شصت میلیون تومان به عنوان بیعانه از طرف خواندگان به خواهان نقدا پرداخت گردیده و خواهان بعد از انجام تشریفات قانونی انتقال سند و به دلیل انصراف و ادعای فسخ معامله از امضاء سند استنکاف نمود که با طرح پرونده طی کلاسه ۵ / ۹۰۰۲۱۰ / ح در شعبه پنجم دادگاه حقوقی ارومیه، سرانجام به موجب دادنامه شماره ۹۰۰۹۹۷۴۴۱۰۵۰۰۷۹۲ - ۱۳۹۰ / ۷ / ۹ حکم بر الزام خانم ف. ح. به حضور در دفترخانه و انتقال سند به نام موکلان صادر که در نهایت در مورخه ۹۱ / ۲ / ۱۲ سند ملک خریداری‌شده با حضور نماینده دادگاه به موکلان (فرجام خواندگان) انتقال گردیده و بعد از مدتی در تاریخ ۹۱ / ۱۰ / ۷ ملک مورد معامله به خانم ن. ن. واگذار شده است. قبل از انجام معامله مدارک هر دو ملک به مدیر بنگاه تسلیم گردید و مبایعه نامه‌ها از روی مدارک و شناسنامه‌های ساختمان‌ها بعد از رویت و تفهیم به طرفین معامله توسط مدیر بنگاه نوشته‌شده که در شناسنامه پایان کار ملک صراحتا به عدم اجرای شناژبندی و تعهد به مهندس ناظر توسط مالک اشاره گردیده که مدیر بنگاه در پرونده مربوط به الزام به تنظیم سند با حضور در دادگاه که توسط رئیس محترم شعبه پنجم جهت اخذ توضیح به دادگاه احضار گردیده بود صراحتا موضوع اطلاع خواهان ازعدم شناژ بندی ساختمان مورد معامله و رویت مکرر فیزیکی ساختمان که از سه طرف آزاد می‌باشد و قابل رویت است توضیح داده و علاوه بر آن موکلین طی اظهارنامه شماره ۱۲۱۹ مورخه ۹۱ / ۳ / ۱۷ که به خواهان تسلیم‌شده، آمادگی خود را مبنی بر امضاء سند و تحویل مدارک ساختمان اعلام نموده‌اند. موکلان وی در تاریخ ۹۱ / ۶ / ۷ مدارک ساختمان را به انضمام کلیدهای ملک، به وکیل قانونی وقت ایشان (آقای ع. ص.) داده و رسید اخذ نمودند و خواهان بعد از گذشت دو ماه از تحویل مدارک استنکاف نموده و سرانجام وکیل مرقوم مدارک را به وی مسترد نمودند که رسید آن در پرونده موجود است و این نشانگر اطلاع کافی از مفاد شناسنامه ساختمان که در آن به عدم شناژبندی ساختمان اشاره‌شده آگاهی کامل داشته است. خواهان دعوی برای اینکه نسبت به فسخ قرارداد معامله موفق شود امضای یکی از شهود را به نام آقای م. س. جعل نموده که بعدا آقای س. طی نامه کتبی به جعلی بودن امضای خود اشاره و اصل امضای خود را در ذیل نامه قید نموده که کپی آن نیزدر پرونده موجود می‌باشد. وکیل خواندگان رأی مربوط به الزام خواهان خانم ف. ح. به الزام به تنظیم سند که موید به حکم شماره ۹۰۰۹۹۷۴۴۱۴۳۰۱۰۷۷ - ۱۳۹۰ / ۱۰ / ۱۹ را همراه با لایحه مرقوم ارایه که مضبوط در برگه‌های ۱۰۲ و ۱۰۱ پرونده می‌باشد. پس از قرائت لایحه وکیل خواندگان، وکیل خواهان در جلسه دادگاه ضمن تکرار خواسته به شرح دادخواست اضافه نموده این ساختمان به عنوان ساختمان تازه احداث‌شده به موکل فروخته‌شده و چهار سال سابقه ساخت داشته و به منزله سکونت بوده و با توجه به کیفیت ساخت بنا که بعدا کیفیت آن مشخص‌شده اساسا امنیت برای موکلین در سکونت آن احساس نمی‌شود زیرا فاقد استحکام و شناژبندی در پی و سایر قسمت‌ها بوده و آقای الف. ن. در شهرداری تعهد داده که چنانچه در آینده به لحاظ عدم استحکام ساختمان خطری متوجه شود مسئولیت آن را به عهده می‌گیرد که این تعهد به شماره ۱۶۹ - ۸۸ / ۶ / ۵ دفترخانه شماره ۳۹ می‌باشد و این تعهدنامه را به موکل ارائه نداده و موکل در حضور شهود مدارک ساختمان را خواستار شده و. آنها را تحویل نداده است تا اینکه موکل به شهرداری مراجعه و مدارک آن را اخذ و متوجه می‌شود که ساختمان فروخته‌شده به او استحکام لازم را نداشته و پی آن فاقد شناژبندی بوده ….. در حالیکه موکل ساختمان را برای سکونت خود خریداری کرده است (ص ۱۰۵). دادگاه در تعقیب جلسه به شرح مذکور در صورتمجلس مورخ ۹۳ / ۷ / ۸، قرار ارجاع امر به کارشناس رسمی دادگستری در اجرای ماده ۲۵۷ قانون آئین دادرسی دادگاه‌های عمومی و انقلاب در امور مدنی و قرار تحقیقات و معاینه محلی در اجرای مواد ۲۴۸ و ۲۴۹ قانون مرقوم صادر می‌نماید تا اولا کارشناس منتخب ضمن معاینه محل و بررسی وضعیت عینی و مشاهده بنای مورد دعوا راجع به کیفیت استحکام بنا و شناژبندی آن اظهار نظر نماید و همچنین آیا شخص عادی با ملاحظه وضعیت ظاهری بنا و شناژهای آن می‌تواند کیفیت آن را تشخیص دهد یا خیر و آقای الف. د. را به عنوان کارشناس به قید قرعه و با تعیین حق‌الزحمه کارشناسی به مبلغ سه میلیون ریال انتخاب نموده تا ظرف ۱۵ روز نظریه خود را اعلام نماید ثانیا- قاضی مجری قرار تحقیقات و معاینه محلی ضمن انجام تحقیقات مقتضی پیرامون نحوه ساخت و ساز ساختمان مورد دعوا مشاهدات خود را از وضعیت عین بنا توصیف نماید و در فراز چهارم تصمیم متخذه مقرر می‌دارد از شهرداری راجع به تاریخ مراجعه خواهان و تقدیم درخواست وی در مورد اطلاع وی از کیفیت ساخت و ساز در پلاک ۱۰ / ۴۸ / ۶۷ / ۲۹۶۶ / ۳۱۹۵ بخش ۵ ارومیه استعلام به عمل آید (ص ۱۰۷). با جری تشریفات قانونی مربوطه، کارشناس رسمی دادگستری آقای الف. پ. دارای شماره پروانه ۲۲۰ - ۴۱ - ۲۰۰۱ در نظریه مورخ ۱۳۹۳ / ۸ / ۲۴ که به شماره ۵۰۲۷۱۸ در تاریخ ۹۳ / ۸ / ۲۵ ثبت دفتر دادگاه و ضمیمه پرونده شده و در نظریه ابرازی ضمن اطلاع و اذعان به مفاد قرار صادره و با حضور طرفین در محل اجرای قرار و بازدید فنی چنین اظهار نظر می‌نماید ((برابر بازدید اینجانب ازمحل، ساختمان مورد اختلاف عبارت است از یک باب ساختمان بنایی که فاقد شناژهای افقی و قائم و هر گونه نماسازی بوده وضعیت استقرار آن طبق تصاویر پیوستی به شکلی است که بنای اصلی ساختمان از ۳ وجه شمالی، جنوبی و غربی به صورت کامل نمایان می‌باشد و علی‌القاعده تمامی افرادی که حداقل اطلاعات راجع به ساختمان و وضعیت ساخت و استحکام آن را داشته باشند با رویت عینی آن، متوجه عدم وجود شناژهای افقی و قائم در بدنه آن و نتیجتا عدم استحکام کافی بنا خواهند گردید … ملک در امتداد اضلاع جنوبی و غربی خود دارای شارع می‌باشد)) (ص ۱۱۱). با ابلاغ نظریه به وکلای طرفین مورد ایراد وکیل خواهان واقع‌شده به نحوی که در لایحه وارده به شماره ۵۰۲۹۳۰ - ۹۳ / ۹ / ۱۰ مرقوم شده این است که اصل شناژ در مورد فونداسیون مطرح بوده که در زیر بنا پنهان بوده و در ظاهر امر چیزی نشان نمی‌دهد … کارشناس محترم هیچ‌گونه کار کارشناسی یا معاینه فنی در محل انجام نداده است تا صرفا با رویت ظاهری ساختمان عنوان کارشناسی را دارا باشد به طوری که مصالح ساختمان از بتون‌آرمه به تیرآهن تغییر یافته و این امر از نظر وی مکتوم مانده و ساختمان فاقد هر گونه استحکام بوده … اجرای مجدد قرار را تقاضا می‌نمایند (ص ۱۱۳). از طرف وکیل خواندگان نیز در ارتباط با نظریه کارشناس لایحه‌ای ارایه که تحت شماره ۵۰۴۰۳۸ - ۹۳ / ۱۲ / ۴ ثبت و ضمیمه پرونده شده و در ضمن آن مکتوب نموده کارشناس بر اساس دستور محکمه و در حضور طرفین از محل بازدید و نظریه خود را اعلام نموده و دو نفر شاهد به نام آقایان ح. م. و ع. ج. را جهت اداء شهادت معرفی می‌نماید (ص ۱۲۰ و ۱۲۱). پاسخ شماره ۱ / ۱۱ / ۴۰۳۰۷ - ۱۳۹۳ / ۷ / ۲۲ سرپرست شهرداری منطقه یک عطف به استعلام شماره ۵ / ۹۱۰۲۴۷ ح در تاریخ ۹۳ / ۷ / ۱۹ در حالیکه نامه مورد استعلام تحت شماره ۹۳۱۰۱۱۴۴۱۰۵۰۰۶۷۳ - ۹۳ / ۷ / ۹ از شهرداری بوده (ص ۱۰۸) چنین اعلام‌شده طی بررسی پرونده مربوطه مبرهن گردیده که مدارک اوراقی که متعاقب درخواست خانم ف. ح. به ایشان تحویل داده‌شده باشد موجود نیست و سابقه‌ای از درخواست ایشان برای تحویل مدرکی به وی در پرونده امر موجود نیست. این پاسخ تحت شماره ۵۰۴۰۵۱ - ۹۳ / ۱۲ / ۴ در دفتر دادگاه ثبت و ضمیمه برگه ۱۲۲ پرونده شده است. دادگاه با تشکیل جلسه در تاریخ ۹۳ / ۱۲ / ۴ برای اجرای قرار تحقیق و معاینه محلی و اذعان به تهیه وسیله اجرای قرار از طرف وکیل خواهان، درخواست تعیین دادرس جهت اجرای قرار می‌نماید که رئیس‌کل دادگاه‌های عمومی و انقلاب شهرستان ارومیه در ذیل آن نگاشته است بلحاظ نبود دادرس فارغ شخصا مباشرت فرمائید (ص ۱۲۳) که به موجب صورتمجلس ۹۳ / ۱۲ / ۴ رأس ساعت ۱۳ / ۴۰ متصدی شعبه دادگاه رسیدگی‌کننده درمعیت وکلای طرفین درمحل ساختمان ۱۰ / ۴۸ / ۶۷ / ۲۹۶۶ / ۳۱۹۵ بخش ۱۵ ارومیه واقع در خیابان … حاضر شده و با توصیف ساختمان و محل استقرار آن در ادامه آن قید شده ((ابتدائا از بیرون، دیوارهای ساختمان مورد معاینه قرار گرفت که مشاهده شد با آجر و سیمان بنا شده است و شناژ عمودی و افقی در ساختمان قابل‌مشاهده نبوده از قسمت درب واقع روی کوچه دو متری وارد حیاط خلوت پشت ساختمان شدم و ملاحظه گردید حدودا از کف زمین نیم متری از بنای ساختمان به صورت سنگ و با ملات بتون (بتن) ساخته‌شده است و بعد از آن دیوار با آجر و سیمان بنا شده است و در قسمت دیوار پشتی نیز کاربرد شناژ عمودی و افقی یا تیرآهن مشاهده نشد و وقتی از درب واقع روی کوچه ۸ متری وارد شدم روی دیوار روبرویی کاربرد تیرآهن ملاحظه گردید به طوری که روی پنجره‌های زمین تیرآهن ۱۴ به طول بیش از دو متر به صورت افقی قرار گرفته بود و در زیر بالکن‌ها به تعداد پنج فقره (شاخه) تیرآهن مشهود بوده و دو پایه آهن (قوطی) جلوی درب ورودی هال به صورت عمودی روی پله‌ها قرار گرفته بودند. سپس وارد ساختمان (داخل ساختمان) شدم … دارای آشپزخانه دو اتاق‌خواب، … و سقف واحدهای مذکور ملاحظه شد که کاملا قرار گرفتن تیرآهن‌ها در سقف مشهود است)) یعنی عبور آنها زیرگچ دیده می‌شود به طوری که رنگ تیره آنها مشهود است از شهود طرفین به شرح برگ‌های پیوست تحقیق به عمل آمد … (ص ۱۳۰) از آقای ع. ج. فرزند ب. متولد ۱۳۲۲ نظامی بازنشسته با التزام به راستگویی و اتیان سوگند تحقیق‌شده اطلاعات خود را راجع به معاوضه دو باب ساختمان بین خانم ف. ح. و آقای الف. ن. و خانم ف. م. بیان کند. وی اظهار می‌نماید معامله در بنگاه پ. ش. صورت گرفت و من به همراه خانم ف. ح. و شوهرش آقای م. ساختمان خانم ف. م. و آقای الف. ن. را نشان دادم چون من شریک پ. ش. بودم و آقای ن. و خانم م. نیز ساختمان خانم ح. را نیز مشاهده کردند پس از رویت کامل معامله صورت گرفت عرضی ندارم و هیچکدام از طرفین در مورد بودن یا نبودن شناژ صحبت نکردند صرفا معامله بر اساس رویت صورت گرفت (ص ۱۲۴). آقای حمید م. فرزند ق. متولد ۱۳۶۳ نظامی با التزام به راستگویی و اتیان سوگند چنین گواهی داده: … در ابتدای معامله طرفین به صورت مکرر از ساختمان‌های مذکور بازدید کردند که هر دو طرف کاملا از وضعیت ساختمان‌ها راضی شدند و حتی یک مورد از بازدیدها را به اصرار آقای ن. که خانم ف. ح. به همراه همسرشان آقای م. دوباره از منزل ایشان بازدید کنند که در معامله هیچ شبهه‌ای نماند که دوباره بعد از دو یا سه بار بازدید از ساختمان و وضعیت ظاهری آن بازدید نمایند که این محقق شد و کاملا طرفین راضی شدند در حین معامله طرفین معامله مدارک ساختمان را تحویل مدیر بنگاه دادند که از روی همان مدارک مبایعه نامه نوشته شد و مبلغ شصت میلیون تومان تحویل داده شد، همچنین توسط آقای ن. گفته شد که ساختمان من شناژ ندارد و آقای م. نیز با خنده فرمودند که ساختمان ما هم شناژ ندارد … در ضمن در داخل مدارک ساختمان هم قید شده بود که ساختمان شناژ ندارد (ص ۱۲۵). آقای ع. م. ص. فرزند ح. متولد ۱۳۴۱ وکیل دادگستری با التزام به راستگویی و اتیان سوگند اظهار نموده معامله خانم ح. با آقای ن. و خانم م. دو باب ساختمان بوده که ساختمان خانم ح. بنام خانم م. و آقای ن. انتقال سند شده و لکن علیرغم اینکه بنده وکیل وقت خانم ح. بودم مدارک و مستندات ساختمان متعلق به خانم م. و ن. را جهت انتقال سند از آقای ن. خواستار شدم و گفتم که خانم ح. نیاز به اخذ وام دارد و بابت انتقال سند ساختمان معاوض مدارک مورد نیاز است و آن را تحویل بدهید متأسفانه تاکنون از قرار معلوم تحویل نشده و سند نیز انتقال نگردیده است (ص ۱۲۶). آقای م. ح. س. فرزند ن. متولد ۱۳۵۰ بازنشسته نظامی با التزام به راستگویی و اتیان سوگند گواهی داده با همسر خانم ف. ح. (آقای م.) همکار سابق و رفاقت دارم … مدتی بعد ازمعامله هر دو طرف تصمیم به فسخ معامله گرفتند و چون آقای م. وجه لازم برای فسخ معامله را نداشتند بنده یک چک تضمینی به مبلغ ۵۶ میلیون تومان به ایشان قرض دادم تا روز فسخ معامله به طرف مقابل آقای ن. و خانم م. تحویل نمایند و ایشان علاوه بر مبلغ فوق مبلغ ۴ میلیون تومان نیز به عنوان سود پول مطالبه کردند که در نتیجه فسخ صورت نگرفت و اختلاف باقی ماند. تا اینکه در نهایت آقای م. سند ملک فوق را به نام خریداران آقای ن. و خانم م. زدند و در مقابل قرار بر کارشناسی ملک آقای ن. و خانم م. و سیر مراحل ثبت و سند شد که بدلیل مسافرت آقای م. در خردادماه سال ۹۱ بنده به جای ایشان با کارشناس شهرداری هماهنگ کردم تا برای بازدید ملک مراجعه کنند و ۲ بار با آقای ن. تماس گرفتم تا مدارک ساختمان را برای بازدید به بنده بدهند و ایشان هر دو بار ممانعت کردند و … … در نهایت با مراجعه بنده و کارشناس شهرداری به درب منزل آقای ن. و خانم م. بدلیل عدم داشتن اسناد در مدارک ملک، کارشناس شهرداری بازدید انجام ندادند و … (ص ۱۲۷ و ۱۲۸). دادگاه در ذیل صورتجلسه ۹۳ / ۱۲ / ۴ مقرر داشته با توجه به لوایح وکلای طرفین در مورد نظریه کارشناس از کارشناس جهت اخذ توضیح دعوت به عمل آید- ص ۱۳۰ (علت و جهت ایضاح در تصمیم محکمه و اخطاریه صادره انعکاسی ندارد- عضو ممیز) (ص ۱۳۰ و ۱۳۱). وکیل خواهان در لایحه شماره ۵۰۴۱۴۷ - ۹۳ / ۱۲ / ۱۰ به اظهارات احد از شهود خواندگان (نام وی را معلوم نکرده) ایراد کرده وی فامیل خواندگان بوده واظهارات وی خلاف واقع می‌باشد و چون در محل در زمان خرید حضور نداشته اظهارات وی تعلیمی بوده است (ص ۱۳۲). کارشناس در نظریه تقدیمی خود که تحت شماره ۵۰۰۰۱۵ در تاریخ ۹۴ / ۱ / ۱۰ به ثبت رسیده ایراد کرده به دلیل عدم تعرض یا نقد به گزارش وی از طرف آقای ه. م. (وکیل خواندگان) اصولا اخذ توضیح در ارتباط با آن موضوعیت ندارد و در پاسخ به موارد مطروحه توسط آقای ع. ک. وکیل خواهان‌ها (خواهان) اظهار کرده در قرار کارشناسی دادگاه امکان ورود به موضوع قرارداد را نداشته و بر خلاف اعلام وکیل خواهان‌ها وجود شناژهای افقی و قائم در ساختمان‌ها به هیچوجه فقط در ارتباط با فوندانسیون مطرح نمی‌باشد و در بند ۳ گزارش خود عنوان داشته عدم اجرای شناژهای افقی و قائم (مطابق با تعاریف و مشخصات مندرج در مقررات و آئین نامه‌های فنی ساختمان) مشهود بوده و این موضوع با رویت ظاهری ساختمان نیز قابل‌تشخیص می‌باشد و از آنجا که برای ساختمانی مشابه ساختمان مورد اختلاف اجرای شناژهای افقی و قائم آن هم با مشخصات مندرج در آیین‌نامه‌های مربوطه به خصوص آئین نامه ۲۸۰۰ ساختمان ایران برای تأمین استحکام ساختمان در برابر بارهای وارده (به ویژه بارهای جانبی ناشی از زلزله) ضروری دانسته شده است و در ساختمان متنازع فیه شناژهای مذکور بر اساس مشخصات مزبور وجود ندارد می‌توان به این نتیجه رسید که به دلیل عدم اجرای سیستم مزبور در ساختمان یاد شده، نحوه احداث ساختمان، حداقل مشخصات مورد نیاز جهت تأمین استحکام ساختمان را طبق الزامات فنی مربوطه تأمین نماید و … در بند ۴ نظریه خود ذکر نموده تمامی افرادی که حداقل اطلاعات راجع به ساختمان و وضعیت ساخت و استحکام بنا داشته باشند با رویت عینی ساختمانی با مشخصات ساختمان مورد اختلاف آن هم بدون نماسازی متوجه عدم وجود شناژهای افقی و قائم با مشخصات آیین‌نامه‌های لازم در آن و نتیجتا عدم تأمین استحکام مورد نظر مقررات فنی در آن خواهند شد و لیکن اعلام اینکه آیا خواهان‌ها (خواهان) امکان تشخیص آن را داشته‌اند و یا خیر و آیا بنگاه معاملاتی ذیربط نیز طبق رویه متعارف موضوع را به ایشان منعکس نموده‌اند یا خیر توسط وی (کارشناس) ممکن نمی‌باشد … (ص ۱۳۳). دادگاه در تاریخ ۱۳۹۴ / ۲ / ۱ در وقت فوق‌العاده جلسه تشکیل‌شده و با اعلام ختم رسیدگی به انشاء رأی اقدام نموده و در ضمن رأی با توصیف مشخصات طرفین و شرح خواسته و با اشاره به دفاعیات وکیل خواندگان که ادعای وکیل خواهان را بر عدم وقوف و اطلاع از وضعیت ساختمان واگذاری به او را رد کرده است و با استناد به نظریه کارشناس رسمی دادگستری و صورتجلسه معاینه محلی در تاریخ ۹۳ / ۱۲ / ۴ و جوابیه شماره ۱ / ۱۱ / ۴۰۳۰۷ - ۹۳ / ۷ / ۲۲ شهرداری منطقه یک ارومیه و با صرفنظر، به اینکه طرح دعوا در قالب صدور حکم به فسخ معاملات بر مبنای خیارهای تدلیس و عیب صحیح نمی‌باشد چه اینکه فسخ عمل حقوقی از سنخ ایقاع است و محصول اراده انشایی متعاملین یا شخص ثالث است و نمی‌تواند نتیجه صدور حکم دادگاه باشد بلکه می‌بایست دعوا در قالب اعلام فسخ اقامه می‌شده … حسب دلایل اشعاری خواهان ساختمان مورد معامله را رویت نموده و فقدان شناژهای افقی و قائم با ملاحظه وضعیت ظاهری ساختمان قابل‌تشخیص بوده و تدلیسی که موجب فریب طرف معامله شده باشد محرز به نظر نمی‌رسد دعوی خواهان را محمول بر صحت تشخیص نداده حکم بر بطلان دعوای خواهان صادر و آن راحضوری و ظرف ۲۰ روز پس از ابلاغ قابل تجدیدنظر اعلام می‌نماید (ص ۱۳۴ تا ۱۳۶). این رأی ذیل شماره ۹۴۰۹۹۷۴۴۱۰۵۰۰۰۷۰ در تاریخ ۹۴ / ۲ / ۲ ثبت و در تاریخ ۹۴ / ۳ / ۲۴ به وکیل خانم ف. ح. ابلاغ‌شده (ص ۱۳۹) که مورد اعتراض وکیل و فرجام‌خواهی وی واقع و دادخواست فرجامی تحت شماره ۹۴۱۰۴۸۴۴۱۰۵۰۰۱۳۰ در تاریخ ۹۴ / ۴ / ۲۴ ثبت می‌شود بر روی دادخواست فرجامی و در قسمت پایین آن توسط رئیس شعبه پنجم دادگاه حقوقی ارومیه مقرر شده آقای د. در غیاب مدیر محترم دفتر نسبت به ثبت دادخواست اقدام شود و تاریخ این دستور ۹۴ / ۴ / ۱۸ درج‌شده است (ص ۱۵۷) اجمال ادعای فرجام‌خواهی وکیل فرجام‌خواه طی ۳ برگه لایحه پیوست دادخواست این است که به اعتراض وی نسبت به نظریه کارشناس توجهی به آن صورت نگرفته و با اشاره به این مطلب که کارشناس پی ساختمانی، فوندانسیون راکه شناژ اصلی ساختمان می‌باشد را مورد ملاحظه قرار نداده و در شهرداری برای اخذ کپی مدارک درخواستی ثبت نمی‌شود و نظر دیوان عالی کشور و انجام تحقیقات مورد نظر دیوان به صورت ناقص صورت گرفته و موکله خانم بوده و در رشته ساختمان علت (اطلاع) لازمه را ندارد و حضور کارشناس در محل قبل از موعد دادرسی و بدون اطلاع وی بوده و اشعار وی به حضور طرفین صحت نداشته است و در مورد تغییر سازه ساختمان که در مورد آن از طرف فرجام خواندگان کتمان کاری صورت گرفته و اطلاعاتی به موکل داده نشده است حتی کارشناس نقشه و پروانه ساختمانی را در محل پیاده نکرده تا مشخص نماید که نقشه و پروانه ساختمانی با سیستم تیرچه و بلوک و بتون‌آرمه می‌بایست ساخته شود لکن با تیرآهن ساخته‌شده و فاقد ستون‌های آهنی در ساختمان می‌باشد با توجه به عدم استحکام ساختمان و جدیدالاحداث بودن آن و تحقیقات ناقص و عیوب پنهانی ساختمان، اجرای بند الف ماده ۳۶۷ ناظر به بندهای ۲ و ۳ و ۵ از ماده ۳۷۱ قانون آئین دادرسی مدنی را درخواست می‌نماید (ص ۱۵۳ تا ۱۵۵). با مبادله لوایح فرجامی با فرجام خواندگان وکیل آنان با ارایه وکالتنامه شماره ۸۵۴۳۴ سری و، طی لایحه وارده به شماره ۵۰۲۱۰۸ - ۹۴ / ۶ / ۲ پاسخ داده که در پرونده فرجام‌خواه و شوهر ایشان و با حضور مدیر بنگاه چندین مرحله قبل از انجام معامله از ملک بازدید به عمل آورده که موید این امر است در جریان کم و کیف و استحکام بنا و عدم شناژبندی ساختمان بوده‌اند و شاهدان نیز به این موضوع شهادت داده‌اند و موضوع به کارشناسی ارجاع و در نظر کارشناس نیز به عدم شناژ بندی ساختمان که واضح و روشن است اعلام نظر نموده و با رد ادعای وکیل فرجام‌خواه اعلام کرده نه‌تنها شهرداری بلکه هیچ ارگان یا نهادی دیگر نمی‌تواند مشخصات ساختمان و املاک اشخاص حقیقی و حقوقی را بدون درخواست کتبی و یا استعلام ارائه نماید و نیز کارشناسی صورت گرفته که اعلام‌شده بدون اطلاع فرجام‌خواه بوده را رد کرده و توضیح می‌دهد کارشناس قبل از انجام کارشناسی با فرجام‌خواه تماس گرفته و بنا به اظهار کارشناس فرجام‌خواه اعلام نموده که نیازی به حضور وی نمی‌باشد. کارشناس نتیجه را به دادگاه اعلام نمایند. سپس پرونده طی نامه شماره ۵۰۰۶۷۳ - ۹۴ - ۹۴ / ۶ / ۲ به دیوان عالی کشور ارسال‌شده که پس از وصول و ثبت آن به شماره ۹۴۰۰۳۳ / ۲۱ جهت رسیدگی به این شعبه ارجاع شده است. هیئت شعبه در تاریخ بالا تشکیل گردید. پس از قرائت گزارش آقای بهروز طالب جان‌نثار حسینی عضو ممیز و ملاحظه اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. با التفات به خواسته مطروحه در دادخواست نخستین که در ا ولین جلسه دادرسی به فسخ معاملات و معاوضات به لحاظ تدلیس و اعمال خیارات و عیب پنهانی تغییر داده‌شده و چنانکه در رأی شماره ۹۲۰۹۹۷۰۹۰۸۱۰۰۳۱۷ - ۱۳۹۲ / ۱۰ / ۲۸ این شعبه تصریح‌شده عملیات منجر به فریب در معامله در تعریف تدلیس در ماده ۴۳۸ قانون مدنی محدود به امور مثبت نمی‌باشد، موضوعات منفی چون سکوت آگاهانه و به عمد از وجود وضعیتی در مورد معامله که در صورت آگاهی طرف معامله از آن به انجام معامله رضایت نخواهد داد داخل در تعریف فوق است و لزوم ارایه عنوان غش (فریب) در معاملات مستلزم مسئولت تمهید و بیان از عیب موجود در معامله است. در پرونده وجود عیب در کارت راجع به نظارت ساختمان ثابت می‌باشد، با توجه به اینکه نوع معامله که معاوضه بوده و عوض مالی از همان نوع معوض و نیاز مالک را به همان نوع مال حکایت می‌کند و انگیزه انجام آن را به جلب نفع به ضرر غیر می‌رساند هم اماره‌ای است بر تحقق تدلیس در معامله انجام‌گرفته … با این توصیف و با توجه به مندرجات اوراق و محتویات پرونده ادعای وکیل خواهان (فرجام‌خواه) بر این مبنا و مقتضاء استوار شده به علت عدم استحکام بنا مورد معاوضه اساسا امنیت برای موکله در ساختمان احساس نمی‌شود و آقای الف. ن. در شهرداری تعهد داده که چنانچه در آینده به لحاظ عدم استحکام ساختمان خطری متوجه شود مسولیت آن را به عهده می‌گیرد و این تعهد تحت شماره ۱۶۹ - ۸۸ / ۶ / ۵ دفترخانه شماره ۳۹ به ثبت رسیده و این تعهدنامه به موکله ارایه نشده است. وکیل فرجام خواندگان به تعهد موکلین به عنوان مالک به مهندس ناظر جهت گواهی استحکام به منظور صدور پایان کار به نحوی اذعان داده و با این وصف چنانچه این تعهدنامه در موقع معامله و معاوضه بین فرجام‌خواه و فرجام خواندگان، به فرجام‌خواه ارایه نشده باشد با عدم ارایه آن و مخفی ماندن عیب (عدم استحکام و مقاومت بنا در مقابل زلزله) می‌تواند از اسباب موجهه اثبات و صحت ادعای خواهان محسوب شود. از اینرو اقتضاء داشته از شهرداری مربوطه درخواست و استعلام می‌شده تا با بررسی سوابق و مدارک موجود در شهرداری در رابطه با ساختمان مورد اختلاف و معاینه ساختمان توسط کارشناس یا کارشناسان ذیربط شهرداری تا معلوم نمایند آیا مقررات و آئین نامه فنی ساختمان و نیز آئین نامه ۲۸۰۰ (مربوط به زلزله اعلام‌شده) در خصوص استحکام بنای مورد ادعا رعایت شده و یا نه و در صورت منفی بودن پاسخ بر طبق کدام ضابطه قانونی مهندس ناظر گواهی نموده و در نهایت پایان کار صادر شده نظر شهرداری تحصیل و ضمیمه پرونده گردد. تعهدنامه مرقوم (۱۶۹ - ۸۸ / ۶ / ۵) از شهرداری یا دفترخانه ۳۹ محل تنظیم آن مطالبه شده و با توجه به اینکه وکیل فرجام خواندگان اعلام کرده مدارک ساختمان تحویل وکیل وقت خواهان شده که این ادعا مورد پذیرش آقای ع. ص. (وکیل وقت خواهان که به عنوان مطلع از وی تحقیق‌شده) قرار نگرفته است. راجع به صحت و سقم قضیه و آیا این مدرک و علت و سبب تعهد در موقع تنظیم سند معامله و معاوضات به رویت و اطلاع خواهان رسیده است یا نه بررسی و تحقیق کافی و وافی صورت نگرفته است و لزوم رسیدگی در موارد فوق احراز شده است. بنابراین مستندا به بند ج ماده ۴۰۱ قانون آئین دادرسی دادگاه‌های عمومی و انقلاب در امور مدنی با نقض حکم فرجام خواسته پرونده جهت رسیدگی به شعبه دادگاه دیگر از همان حوزه قضایی ارجاع می‌شود تا با لحاظ مراتب فوق و رسیدگی‌های لازم مبادرت به انشاء رأی نماید. 
. 
رئیس شعبه ۲۱ دیوان عالی کشور - عضو معاون شعبه ۲۱ دیوان عالی کشور
. 
حسین یاوری بهروز -طالب جان‌نثار حسینی
. 
. 
<#>
. رأی خلاصه جریان پرونده. پیرو گزارش و دادنامه شماه ۰۰۱۳۲ مورخ ۹۲ / ۴ / ۲۶ شعبه ۲۱ دیوان عالی کشور، اجمال قضیه اینکه موقوفه آستان قدس رضوی با وکالت آقای م. خ. ب. دادخواستی به طرفیت آقایان و خانم‌ها: ه. - ح. - م. - ه. - ف. - ج. - م. - ز. و ز. شهرت همگی غ. و ف. ب. و خ. ن. به خواسته خلع ید از عرصه و اعیان یکباب مغازه به مساحت پانزده متر مربع واقع در گاراژ ج. از اراضی مازاد خیابان … مشهد مقوم به پنجاه میلیون و یکصد ریال و قلع و قمع مستحدثات مقوم به پنجاه میلیون و یکصد ریال و اجرت‌المثل ایام تصرف … مقوم به بیست و یک‌میلیون ریال و … تقدیم دادگستری مشهد نموده که در تاریخ ۸۸ / ۸ / ۱۶ به شعبه یازدهم دادگاه عمومی حقوقی مشهد ارجاع شده است. در دادخواست تقدیمی اعلام‌شده حسب کروکی پیوست شماره ۱۲۳۰۰ - ۸۴ / ۹ / ۲۶ مساحت ۳۱۶۲ / ۱۴ متر مربع از اراضی مازاد واقع در پلاک … که به هیچ عنوان مشمول قانون اصلاحات ارضی نگردیده است از سوی آقایان الف. ج. و مرحوم م. غ. در سال ۶۱ بصورت غیر قانونی و بدون مجوز شرعی تصرف و پس از احداث ۳۸ باب مغازه بصورت گاراژ بین نامبردگان تقسیم گردیده است از جمله مغازه موضوع خواسته که دارای مساحت ۱۵ متر مربع بوده و پس از فوت م. غ. داخل در سهم ورثه وی خواندگان ردیف یک الی ۱۰ قرار گرفته و مشارالیهم نیز مغازه مزبور را به خوانده ردیف ۱۱ آقای خ. ن. بصورت اجاره واگذار و نامبرده در آن به شغل صافکاری مشغول است فلذا با توجه به مالکیت رسمی موکل در اراضی موضوع خواسته و اینکه اراضی مزبور جزء اراضی مازاد بوده و هیچگاه بعنوان اراضی اصلاحات ارضی از مالکیت موکل خارج نگردیده است تقاضای خلع ید و قلع و قمع و مطالبه اجرت‌المثل ایام تصرف از سال ۶۱ لغایت صدور حکم را دارد … تصویر سند مالکیت ششدانگ مزرعه قلعه خیابان پلاک بیست و چهار اصلی بخش ۹ مشهد بنام آستان قدس رضوی و وکالتنامه وکیل از جمله ضمائم دادخواست است. در جلسه ۸۸ / ۱۰ / ۸ دادگاه، آقای ه. غ. احد از خواندگان اظهار داشته تعدادی از استعلامات که شعب از آستان قدس گرفته ارائه می‌شود که خود آستان قدس صراحتا در این مدارک اعلام داشته‌اند که زمین‌های گاراژ ج. و غ. جزء زمین‌های کشاورزی و از اراضی اصلاحات ارضی می‌باشد که این مدارک مشخص می‌کند که این زمین‌ها مازاد نبوده و جزء زمینهای اصلاحات ارضی و در این زمین کشاورزی انجام می‌شده. خوانده ردیف ۱۱ - آقای خ. ن. اظهار داشته بنده مغازه را که حدود ۱۵ متر می‌باشد از سال ۱۳۶۱ در اجاره دارم اول از آقای الف. ج. اجاره کرده بودم و بعد آقایان ج. و غ. مغازه‌ها را با هم تقسیم کردند و مغازه تصرفی من در سهم ورثه غ. قرار گرفت که من از ورثه غ. اجاره جدید دارم. تصرفات من غاصبانه نیست ورثه غ. و آقای الف. ج. می‌گویند سند اصلاحات ارضی دارند و نباید خلع ید شود. وکیل خواهان پاسخ داده مغازه مزبور یکی از ۳۸ باب مغازه احداثی در گاراژ بوده که واقع در پلاک … که به اراضی ص. خیابان معروف بوده و به هیچ عنوان مشمول قانون اصلاحات ارضی نگردیده است و ادعای آقای ه. غ. احد از ورثه مرحوم غ. به مکاتبات مزبور دلیل قانونی نبوده ضمنا فی‌المجلس نسبت به اصالت آن ایراد انکار و تردید نموده و تقاضای ارائه اصل آن را دارد که با توجه به عدم ابراز اصول آن طبعا از عداد دلایل وی خارج می‌گردد … تصویر نامه ۳۲۰ / ۶۰۸۱ مورخ ۷۸ / ۱۲ / ۲۶ رئیس اداره املاک حومه آستان قدس خطاب به منطقه ۶ شهرداری پیوست شده مبنی بر اینکه چون آقایان ج. و غ. بر خلاف شروط اسناد واگذاری اصلاحات ارضی اقدام به احداث گاراژ و مغازه در اراضی کشاورزی نموده‌اند و با توجه به آئین نامه اجرایی ابطال اسناد مصوب مجلس شورای اسلامی تمکین به تجدید اجاره ننموده‌اند. بنابراین بخاطر احقاق حقوق موقوفه از متصرفین دکاکین گاراژ مذکور دعوت‌شده که بعضا مراجعه نموده‌اند از جمله آقای غ. الف. که طبق گواهی شهرداری حقوق متعلقه را پرداخت‌نموده و … خواهشمند است با عنایت به اینکه عرصه اراضی یاد شده متعلق به آستان قدس می‌باشد و جز آستان قدس فرد دیگری دارای مالکیت نمی‌باشد و ضمنا متقاضی مدعی مالکیت اعیان می‌باشد … دستور مساعد جهت واگذاری صادر فرمایند (ص ۱۹). همچنین تصویر نامه شماره ۲۰ / ۷۵۵ / ۰ (تاریخ خوانا نیست) اداره املاک مشهد و حومه آستان قدس رضوی در خصوص یکباب مغازه مورد تصرف آقای غ. الف. واقع در اراضی خیابان گاراژ ج. جاده س. ضمیمه پرونده گردیده که در آن اعلام‌شده در گذشته آقای الف. ج. و مرحوم ب. غ. احد از زارعین اصلاحات ارضی اراضی خیابان بر خلاف شروط اسناد واگذاری تبدیل به احسن اصلاحات ارضی قبلی مبادرت به احداث گاراژ و مغازه مساحت ۳۱۶۲ متر مربع از اراضی کشاورزی در حاشیه جاده س. نموده‌اند و سپس بدون پرداخت حقوق موقوفه اقدام به اجاره مغازه‌های احداثی به افراد کسبه نموده است. در پی ابطال اسناد اصلاحات ارضی و عدم تمکین آقای ج. و غ. به تجدید اجاره اراضی مذکور النهایه به خاطر استیفای حقوق موقوفه و بنا بر درخواست آقای غ. الف …. (ص ۲۰ این نامه خطاب به شعبه چهارم دادگاه عمومی حقوقی مشهد نوشته‌شده است). معاون اجرائی مدیر املاک و اراضی (۲) مشهد در پاسخ استعلام دادگاه اعلام داشته در ارتباط با دعوی مطروحه به طرفیت ورثه مرحوم غ. و غیره در محدوده اراضی خیابان معروف به گاراژ ج. برابر سوابق و بررسی‌های بعمل آمده به استحضار می‌رساند محل مزبور جزء قطعه یکصد هکتاری و در اراضی مازاد خارج از سهام اصلاحات ارضی قرار دارد (ص ۲۹). آقای ه. غ. احد از خواندگان طی لایحه‌ای بیان داشته … این زمین‌ها جزء زمین‌های مزروعی و آبی ۴ / ۵ هکتاری بوده و در آن زراعت می‌کردیم و هرگز مازاد نبوده است. نامبرده استش ه. ه محلی نیز پیوست این لایحه تقدیم داشته که طی آن اعلام‌شده … اراضی کلیه حاشیه ساختمان که فقط در آن احداث بنا شده جزء اراضی مزروعی و بوسیله اصلاحات ارضی واگذار گردیده و جزء ۴ / ۵ هکتاری بوده که به هر یک از زارعین مشمول قانون اصلاحات واگذار شده است (ص ۳۱). قائم‌مقام تولیت آستان قدس رضوی خطاب به شعبه یازدهم دادگاه حقوقی مشهد اعلام داشته در خصوص پرونده‌های کلاسه … در ارتباط با دعاوی مطروحه آستان قدس رضوی به طرفیت متصرفین گاراژ ج. در این مرحله از دادرسی و اجالتا آن قسمت از دعاوی و خواسته که راجع به مطالبه اجرت‌المثل می‌باشد را مسترد لکن حق طرح مجدد در این خصوص را برای این موقوفه محفوظ می‌دارد ضمنا جهت جلوگیری از صدور آرای متهافت در موضوع واحد از محضر دادگاه درخواست رسیدگی توأمان پرونده‌های مطروحه می‌گردد … (ص ۳۳). دادگاه در تاریخ ۱۳۸۸ / ۱۲ / ۱۲ مرقوم داشته اولا- بلحاظ اینکه خواندگان متعدد هستند و هر کدام نسبت به تصرفاتشان جداگانه طرف دعوی قرار گرفته‌اند مورد از موارد رسیدگی توأمان نیست ثانیا - پاسخ واصله از آستان قدس و اظهارات وکیل آستان قدس مبنی بر اینست که اراضی جزء زمین‌های اصلاحات ارضی نیست لکن خواندگان مدعی هستند که زمین‌ها برابر قانون اصلاحات ارضی به کشاورزان واگذار شده و تقاضای ارجاع به کارشناسی شده است از آنجا که در پرونده مشابه ۱۱ / ۸۸۰۲۴۹ کارشناس بدوی راجع به همین اراضی نظر داده و موضوع به هیأت کارشناسی ارجاع شده نظر هیأت در این پرونده نیز قابل‌استفاده و استناد است مقرر است دفتر با وصول نظریه هیأت در پرونده مذکور تصویر تهیه و ضمیمه بنظر برسد (ص ۳۴). آقای م. م. وکالت آقایان و خانم‌ها: ه. و ج. و ح. و ه. و م. و مریم و ز. و ز. شهرت همگی غ. یزدی و خانم ف. ب. را عهده‌دار شده است (ص ۳۵). تصویر نظریه هیأت سه نفر کارشناسی در مورد دعوی آستان قدس رضوی بطرفیت آقایان م. ظ. و الف. ج. ضمیمه پرونده فعلی گردیده است. هیأت کارشناسی اعلام داشته مورد اختلاف عرصه مغازه‌ای است که مساحت عرصه مذکور ۲۹ متر مربع و اعیانی احداثی آن نیز ۲۹ متر مربع می‌باشد … مغازه مذکور در تصرف خوانده ردیف اول است که از سوی خوانده ردیف دوم به ایشان واگذار شده است. عرصه مغازه اختلافی مزبور داخل در محدوده اراضی خیابان پلاک …مشهد قرار دارد و سند مالکیت ششدانگ مزرعه قلعه خیابان بنام آستان قدس رضوی به تولیت بر وقف صادر و تسلیم‌شده است … محل استقرار عرصه مغازه اختلافی جزء اراضی که به کشاورزان صاحب نسق واگذار شده قرار ندارد و محل استقرار عرصه مغازه اختلافی مذکور داخل در محدوده اراضی راهی مازاد قرار دارد (ص ۳۸). تصویر نظریه هیأت پنج نفره کارشناسی در خصوص مغازه فوق‌الذکر نیز پیوست پرونده فعلی گردیده که طی آن اعلام‌شده … اولا- بعد از ابطال اسناد زارعین اصلاحات ارضی صورتمجلس تفکیکی کان لم یکن تلقی شده و سند مالکیت ششدانگ پلاک … به نام آستان قدس رضوی صادر و تسلیم گردیده است. ثانیا تصرف خوانده ردیف دوم به مساحت ۲۹ متر مربع قسمتی از پلاک … موقوفه آستان قدس رضوی می‌باشد ثالثا تصرفات خوانده ردیف دوم خارج از محدوده اراضی واگذاری به زارعین اصلاحات ارضی می‌باشد (ص ۴۰). در نظریه مذکور توضیح داده‌شده است که در اجرای قانون اصلاحات ارضی ۷۵۰ هکتار از اراضی پلاک … به زارعین صاحب نسق واگذار گردیده است … در اجرای ماده واحده قانون ابطال اسناد فروش رقبات موقوفه، اسناد زارعین اصلاحات ارضی ابطال گردیده است. در سال ۱۳۸۲ - از طرف آستان قدس رضوی جهت کل پلاک … درخواست سند مالکیت به عمل آمده که … در تاریخ ۸۲ / ۳ / ۶ ششدانگ پلاک ۲۴ -اصلی … به نام آستان قدس رضوی ثبت و سند مالکیت صادر وتسلیم گردیده است. تصویر نامه رئیس اداره املاک مشهد و حومه آستان قدس رضوی خطاب به شعبه ۲۲ دادگاه حقوقی مشهد ضمیمه پرونده فعلی گردیده که طی آن اعلام‌شده … مرحوم ع. غ. ی. جزو زارعین اصلاحات ارضی سابق مزرعه خیابان و ساختمان پلاک … بوده که ایشان بر خلاف شرط سند اصلاحی ارضی اولیه می‌بایست استفاده کشاورزی نماید مبادرت به احداث گاراژ در اراضی مزبور نموده و موجب تضییع حقوق موقوفه شده است. با توجه به قانون ابطال اسناد فروش رقبات آب و اراضی موقوفه مصوب ۶۳ / ۱ / ۲۸ مجلس شورای اسلامی مراتب فسخ اسناد کلیه زارعین اصلاحات ارضی اراضی یاد شده از طریق دفتر اسناد رسمی شماره ۷۱ اعلام‌شده است و مراتب به منظور تجدید اجاره اراضی فوق توسط مأمورین در محل به ذینفع اعلام‌شده است متأسفانه مرحوم غ. اقدامی در جهت پرداخت حقوق موقوفه و تجدید اجاره اراضی تصرفی ننموده است. فتوکپی نامه شماره ۳۲۰ / ۶۵۱ - ۷۸ / ۲ / ۱۳ مبنی بر اخطار به متصرفین و کسبه گاراژ احداثی معروف به ج. ایفاد می‌گردد (ص ۵۴ این نامه ظاهرا درسال ۸۴ خطاب به شعبه ۲۲ دادگاه حقوقی مشهد نوشته‌شده است- عضو ممیز). تصویر دادنامه‌های صادره از شعبه ۲۲ دادگاه عمومی مشهد در مورد دعوی آقای ه. غ. بطرفیت آقای غ. الف. و آستان قدس رضوی به خواسته فسخ معامله و نیز بطرفیت آقایان الف. و الف. به خواسته تخلیه یکباب مغازه از ملک موضوع پرونده پیوست گردیده است. وکیل خواندگان ردیف اول تا دهم لایحه‌ای تقدیم دادگاه (شعبه ۱۱) نموده و توضیح داده است بموجب دادنامه‌های قطعیت یافته صادره از شعبه ۲۲ دادگاه حقوقی مشهد به سابقه اصلاحات ارضی بودن زمین موصوف اشاره‌شده است بعلاوه شهود فراوانی بر سابقه اصلاحات ارضی بودن رقبه مورد تنازع گواهی داده‌اند که در صورت اقتضاء صدور قرار استماع شهادت شهود مورد تمنا است مضاف بر این، اداره خواهان و وکیل ایشان در پرونده استنادی سابقا با تقدیم لوایحی خطاب به شعبه ۲۲ حقوقی مشهد اقرار بر سابقه اصلاحات ارضی رقبه مابه النزاع نموده‌اند... با توجه به اقرار بررسی موضوع بی‌نیاز از سایر دلایل از جمله ارجاع امر به کارشناسی است … صرفنظر از ایرادات اساسی فوق‌الذکر نکته قابل‌توجه آن است که حسب محتویات پرونده استنادی، موکلین در آن پرونده با ارائه فیش‌هایی که حاکی از پرداخت اجاره‌بها، رقبه متنازع فیه به اداره خواهان می‌باشد استمرار رابطه استیجاری خود با مشارالیه را به اثبات رسانده‌اند … نظریه هیأت پنج نفره کارشناسان در پرونده حاضر فاقد وجاهت قانونی است چرا که در پرونده‌ای که این نظریه در خصوص آن صادر گردیده موکلین هیچگونه سمتی نداشته‌اند و برغم اعتراض شدید بآن نظریه، آنها فرصت اعتراض به کارشناس اولیه و هیأت سه نفره و نهایتا نظریه هیأت پنج نفره را نداشته‌اند. تقاضای رد دعوی مطروحه را دارد (ص ۶۹). جلسه دادگاه در تاریخ ۹۰ / ۶ / ۲۸ تشکیل‌شده است. وکیل خواهان اظهار داشته دادنامه‌های قبلی مربوط به حدوث اختلاف مبنی بر اینکه اراضی مشمول قانون اصلاحات ارضی بوده یا اراضی مازاد نمی‌باشد بلکه مربوط به تخلفات خوانده دعوی و تعدی و تفریط وی بوده است. اقرار وکیل بر خلاف واقعیت از ناحیه موکل قابل رجوع است بعلاوه، اقرار وقتی نافذ است که بر امری واقعی و حقیقی صورت پذیرفته باشد وقتی‌که حسب کارشناسی‌های متعدد (سه نفره و پنج نفره) صراحتا مغازه‌های موضوع تصرف گاراژ ج. خارج از اراضی اصلاحات ارضی واقع گردیده است چنین اقراری بر خلاف واقعیت بوده و فاقد اثر حقوقی است و حتی اگر اشتباها چنین اقراری صورت گرفته باشد به شرح گذشته بر خلاف واقعیت بوده و هدف از طرح دعاوی نیز کشف حقیقت می‌باشد و حتی اگر موکل اشتباها چنین اقراری نموده باشد خلاف آن به اثبات رسیده است. تقاضای صدور حکم بشرح خواسته را دارد. خوانده ردیف یازدهم که حاضر بوده اظهار داشته من این مغازه را از آقای غ. و ج. در ۶۴ / ۵ / ۱ - اجاره کردم و از همان سال در تصرف من است من از چند و چون کار خبری ندارم و تصرفات من غاصبانه نمی‌باشد بنده حقوق استیجاری در محل دارم البته مغازه موضوع قولنامه را از من گرفت و یک مغازه دیگر داخل گاراژ روبروی درب گاراژ به من داد که در آن صافکاری می‌کنم (ص ۷۳). سرانجام شعبه ۱۱ دادگاه عمومی حقوقی مشهد حسب دادنامه شماره ۰۰۶۲۹ مورخ ۹۰ / ۷ / ۲۳ در مورد مطالبه اجرت‌المثل بلحاظ استرداد دعوی قرار رد دعوی صادر نموده است و در مورد خلع ید و قلع و قمع بنا چنین رأی داده است ((… نظر به اینکه زمین مورد ادعای خواهان یک باب گاراژ با چندین مغازه از سالها قبل احداث‌شده و به گاراژ ج. و غ. معروف است که پانزده متر مربع زمین موضوع خواسته خواهان نیز عرصه یکی از همین مغازه‌های موجود در گاراژ است و اداره املاک و امور اراضی آستان قدس رضوی کرارا در پرونده‌های کلاسه … شعبه ۲۲ … شعبه ۴ و … شعبه ۱۱ صراحتا اقرار نموده که اراضی مربوط به گاراژ مذکور در اجرای قانون اصلاحات ارضی به کشاورزان صاحب نسق (آقایان‌ی. ج. و مرحوم غ.) واگذار شده که تصویر مکاتبات و پاسخ‌های آستان قدس رضوی پیوست پرونده شده است و اظهار نظر کارشناسان ثبتی که اراضی را مازاد تشخیص داده‌اند بلحاظ اقاریر صریح سابق خواهان و سوابق بیش از سی ساله تصرفات متصرفین نمی‌تواند ملاک حکم دادگاه قرار گیرد خصوصا اینکه از محدوده اراضی واگذار شده به کشاورزان نقشه دقیقی در دست نیست و اسناد مالکیت زارعین نیز بصورت سهام مشاع از پلاک ثبتی فوق‌الذکر است و در اینموارد موقوفه در اجرای تبصره ۴ ماده واحده قانون ابطال اسناد فروش رقبات آب و اراضی موقوفه مصوب سال ۱۳۷۱ و ماده ۳ اصلاحی آئین نامه آن مکلف است به زارع صاحب نسق یا متصرف از طرف وی اخطار نماید که ظرف سی روز جهت تنظیم سند اجاره مراجعه نماید و با مراجعه و درخواست متصرف بایستی بدون مانع‌تراشی از قبیل مطالبه تقدیمی (عین عبارت در متن رأی) و غیره با رعایت حقوق موقوفه با متصرف قرارداد اجاره تنظیم نماید و اگر متصرف یا زارع در مهلت مراجعه نکرد موقوفه می‌تواند از متصرف خلع ید کرده ملک خود را به دیگری اجاره بدهد که درمانحن فیه خواهان به تکالیف قانونی خود نسبت به متصرف فعلی اقدام نکرده لذا دعوی وی قابل پذیرش نیست بنا به مراتب دادگاه به استناد مواد ۲ و ۸۴ و ۸۹ قانون آئین دادرسی مدنی قرار رد دعوی خواهان را صادر و اعلام می‌نماید … ص ۹۴)). آستان قدس رضوی نسبت به این رأی تجدیدنظرخواهی نموده و شعبه ۱۹ دادگاه تجدیدنظر استان خراسان رضوی با این استدلال که بر حسب نظریه هیأت کارشناسان که مصون از هر گونه تعرض باقیمانده است تصرفات تجدیدنظرخواندگان خارج از محدوده اراضی واگذاری به زارعین صاحب نسق و داخل در اراضی مورد مالکیت آستان قدس می‌باشد و آنچه را که بر اساس قانون ابطال اسناد رقبات موقوفه ایجاد حق برای صاحبان اراضی مشمول اصلاحات ارضی می‌نماید همان اراضی می‌باشد که در اجرای قانون اصلاحات ارضی به زارعین صاحب نسق واگذار شده و موقوفه نسبت به همان اراضی تکلیف دارد که وفق تبصره ۴ ماده واحده قانون یاد شده اقدام نماید و لاغیر و از طرفی استناد به اقرار کارمندان اداره اراضی تجدیدنظرخواه موثر در مقام نمی‌باشد زیرا نظریه هیأت کارشناسان دلالت بر خلاف آن دارد … تجدیدنظرخواهی آستان قدس را پذیرفته و ضمن نقض دادنامه تجدیدنظرخواسته پرونده را جهت رسیدگی ماهوی به دادگاه بدوی اعاده نموده‌اند (ص ۱۲۶). این بار شعبه ۱۱ دادگاه عمومی حقوقی مشهد بموجب دادنامه شماره ۰۰۶۷۱ مورخ ۹۱ / ۷ / ۲ با پذیرش دعوی خواهان حکم به محکومیت خواندگان به خلع ید از مساحت پانزده متر مربع زمین موضوع خواسته و قلع و قمع بنای احداثی در آن صادر نموده است و رأی صادره را نسبت به خانم ف. غ. خوانده ردیف دهم غیابی و نسبت به بقیه حضوری اعلام داشته است (ص ۱۶۴). آقای م. م. به وکالت از آقای ه. غ. و غیره نسبت به این رأی فرجام‌خواهی کرده است و شعبه ۲۱ دیوان عالی کشور بشرح دادنامه شماره ۰۰۱۳۲ مورخ ۹۲ / ۴ / ۲۶ و در نهایت با این پرسش که آیا گاراژ مورد نظر در محدوده اراضی اصلاحات ارضی بوده یا داخل در اراضی مازاد که شمول واگذاری بدان تعلق نگرفته است، رأی فرجام خواسته را از باب نقص تحقیقات نقض و پرونده را جهت رسیدگی مجدد به دادگاه صادر کننده رأی منقوض اعاده کرده‌اند (ص ۱۶۶). وکیل خواهان طی لایحه‌ای ضمن اشاره به نظریه هیأت‌های کارشناسی اضافه نموده در فرجام‌خواهی متصرفین مغازه‌های مشابه که منجر به صدور حکم به رد فرجام‌خواهی در شعب پنجم و بیست و پنجم دیوان عالی کشور شده حقانیت اداره موقوفه محرز و مسلم می‌باشد که با تقدیم فتوکپی چهار فقره از احکام استنادی صادره از دیوان عالی کشور استدعای رسیدگی و صدور حکم بر تأیید دادنامه بدوی و رد اعتراض خوانده را دارم (ص ۱۶۱). دادگاه در اجرای رفع ایرادات معنون از ناحیه دیوان عالی کشور استعلام لازمه از اداره امور اراضی و ثبت اسناد و املاک بعمل آورده است. پاسخ ثبت حاکی است در اجرای قانون اصلاحات ارضی قسمتی از مزرعه خیابان بموجب اسناد شماره … بزارعین منتقل گردیده که با تصویب قانون ابطال اسناد فروش رقبات آب و اراضی موقوفه، اقدامات انجام‌شده باطل و اسناد انتقال فسخ و بدین ترتیب ملک به وقفیت برگشت داده‌شده است و به حکایت ثبت دفتر املاک ششدانگ پلاک … بنام آستان قدس رضوی ثبت و سند مالکیت صادر گردیده است و سپس نسبت به اعیان بعضی قطعات سند مالکیت بنام مستأجرین صادر و تسلیم گردیده است لذا چنانچه سابقه‌ای از سند اعیان به آن شعبه ارسال نگردیده با توجه به سوابق ارائه‌شده عرصه با اداره امور اراضی و مستغلات آستان قدس مکاتبه فرمایند ضمنا جریان ثبتی کرارا به مراجع قضایی اعلام گردیده است (ص ۱۶۵). جهاد کشاورزی مشهد نیز پاسخ داده است ششدانگ پلاک ۲۴ - اصلی بخش ۹ مشهد موسوم به اراضی قلعه خیابان و ساختمان مشمول مقررات اصلاحات ارضی شده و در اجرای قانون اجازه تبدیل به احسن موقوفات عام به مالکیت آستان قدس رضوی به ۱۵۶ نفر زارع صاحب نسق واگذار شده است لکن به موجب قانون ابطال اسناد رقبات موقوفه عام مصوب سال ۱۳۶۳ - اسناد اراضی باطل اعلام گردیده است و سابقه‌ای از زارع بودن آقای م. غ. در سوابق اجرای پرونده اصلاحات ارضی مشاهده نگردیده مراتب جهت استحضار … (ص ۱۶۷). وکیل خواندگان اصل و تصویر سند اصلاحات ارضی را به دادگاه ارائه و خواستار استعلام مجدد از امور اراضی شده است و لذا دادگاه مجددا از مرجع مذکور استعلام و پرسیده آیا اراضی موقوفه پلاک … معروف به قلعه خیابان مشمول مقررات قانون اصلاحات ارضی شده یا خیر و آیا آقای ع. غ. جزء زارعین صاحب نسق در پلاک فوق بوده است یا خیر و آیا با تصویب قانون ابطال اسناد فروش رقبات آب و اراضی موقوفه سند واگذاری به وی باطل‌شده است یاخیر که پاسخ واصله حاکی است آقای ع. غ. ی. (البته غ. ی. نوشته‌شده است) فرزند م. ش. از زارعین اصلاحات ارضی می‌باشد که در اجرای قانون اجازه تبدیل به احسن موقوفات عام به مالکیت آستان قدس رضوی یک سهم از صد و شصت و هشت سهم کل ششدانگ پلاک فوق به مشارالیه واگذار شده است و در پاسخ‌نامه شماره … مشخصات زارع مورد نظر اشتباه اعلام گردیده و مجددا تأکید می‌گردد که آقای م. غ. جزء زارعین پلاک مذکور نمی‌باشد … (ص ۱۸۶). دادگاه اخذ توضیح از نماینده امور اراضی و املاک آستان قدس رضوی در خصوص اینکه قبلا اعلام داشته‌اند اراضی جزء اراضی مشمول اصلاحات ارضی بوده و بعدا اعلام داشته‌اند که پاسخ‌های قبلی اشتباه بوده است و همچنین اخذ توضیح از هیأت کارشناسی ثبتی که در اظهار نظر خود گاراژ ج. را واقع در اراضی مازاد که به کشاورزان واگذار نشده دانسته‌اند ضروری دانسته فلذا نامبردگان دعوت‌شده‌اند (ص ۱۸۷). وکیل آستان قدس رضوی طی لایحه‌ای اعلام داشته ضمن معرفی آقای صداقت جهت پاسخگویی به اشتباه پیش‌آمده مراتب ذیل را معروض می‌دارد: اولا- بحکایت سوابق ثبتی قطعه متنازع فیه مستحدثه در گاراژ ج. بعنوان اراضی مازاد و یکصد هکتاری معرفی‌شده که توسط کارشناسان ثبتی طی هیأت‌های مختلف آن را تأیید و اظهار نظر نموده‌اند. بنابراین متصرفین جزء زارعین اصلاحات ارضی محسوب نمی‌شوند که دارای حق مکتسب باشند. ثانیا- بموجب قوانین و مقررات جاری متصرفین اراضی موقوفه پس از انقلاب ظرف سه ماه می‌بایستی به ادارات موقوفه جهت تعیین تکلیف مراجعه نمایند بنابراین چنانچه افرادی در فرجه و مهلت قانونی بمنظور تعیین تکلیف مراجعه ننمودند از حقوق قانونی پیش‌بینی‌شده محروم شده‌اند لذا بر فرض که متصرفین خود را متصرف اراضی موقوفه نه اراضی اصلاحات ارضی معرفی نمایند چون در مهلت قانونی به اداره موکل مراجعه ننموده و دلیلی بر مراجعه بمنظور تعیین تکلیف ارائه ننموده‌اند مطالبه هر گونه حقوقی فاقد وجاهت قانونی است ثالثا- با عنایت به اینکه پرونده‌های مشابه در خصوص مستحدثات واقع در همین گاراژ مورد نظر مطرح و اکثرا به نفع اداره موقوفه اتخاذ تصمیم شده، چند موردی هم که متصرفین فرجام‌خواهی نموده‌اند دعوای فرجامی آنها در شعب پنجم و بیست و پنجم دیوان عالی کشور مردود اعلام‌شده که جهت استحضار فعلا ۳ فقره از دادنامه‌های استنادی به پیوست تقدیم می‌گردد. ضمن اینکه تعداد دیگری از همین پرونده‌های مشابه در مرحله تجدیدنظر خواهی به نفع موقوفه حکم صادر و به قطعیت رسیده است تقاضای صدور حکم بشرح خواسته را دارم. تصویر دادنامه‌های صادره از شعب پنجم و بیست و پنجم دیوان پیوست لایحه شده است (ص ۲۱۰). دو نفر از هیأت پنج نفره کارشناسان نیز به دادگاه اعلام داشته‌اند در گزارش کارشناسی ارائه به صورت کاملا شفاف و بسیار واضح قید شده است که اولا- مساحت ۲۹ متر مربع مورد نزاع، خارج از محدوده اراضی واگذاری از سوی اصلاحات ارضی به زارعین می‌باشد و علاوه بر این، اراضی واگذار شده در جریان اصلاحات ارضی به زارعین و سایر اراضی باقی‌مانده برای آستان قدس رضوی به موجب صورتمجلس تفکیکی مضبوط در پرونده ثبتی و نقشه تفکیکی ضمیمه آن از یکدیگر تفکیک‌شده و مورد نزاع این پرونده در قسمت سهم آستان قدس قرار دارد مضافا اینکه اسناد واگذاری در جریان اصلاحات ارضی به زارعین به موجب ماده واحده ابطال اسناد واگذاری آب و اراضی موقوفه ابطال‌شده است. بنابراین مستند مورد نظر شعبه محترم دیوان عالی کشور صورت مجلس تفکیکی ثبت بوده است مدارک افراز سهم زارعین و مالک شفاها به دادگاه ارائه خواهد شد (ص ۲۱۱). تصویر صورت مجلس تفکیکی اراضی پیوست پرونده گردیده است. (ص ۲۲۲). همچنین نقشه تفکیکی ضمیمه شده است. جلسه دادگاه در تاریخ ۱۳۹۳ / ۵ / ۱۱ تشکیل‌شده است. احد از کارشناسان هیأت پنج نفره در دادگاه حاضر شده است. آقای ص. بعنوان مسئول اداره املاک آستان قدس رضوی حضور داشته است. آقای کارشناس حاضر (آقای ن. ب.) اظهار داشته من و آقای م. ی قبلا پرونده را مطالعه کردیم و نظر دیوان عالی کشور را ملاحظه کردیم و پاسخ آن را هم قبلا آماده کرده‌ایم که تقدیم می‌شود. اراضی پلاک … قسمتی از آن به کشاورزان واگذار شده و قسمتی هم بعنوان اراضی صد هکتاری بعنوان مازاد برای آستان قدس باقی‌مانده است با بررسی همه‌جانبه پرونده ثبتی خصوصا نقشه تفکیکی مورخ ۶۲ / ۹ / ۲۱ که توسط مهندس غ. خ. نقشه‌بردار ثبت مشهد تنظیم‌شده که این نقشه در پرونده ثبتی موجود می‌باشد که گاراژ ج. که با نقطه سبز ذکر و جانمایی شده جزء اراضی یکصد هکتاری مازاد تعیین‌شده و سهم کشاورزان در چند قسمت نقشه جانمایی شده که دقیقا معلوم می‌باشد تصویر نقشه تفکیکی یاد شده را ضمیمه نظر ارائه می‌دهم. دادگاه خطاب به نماینده ثبتی آستان قدس آقای ص. با توجه به پاسخ استعلاماتی که در شعب ۲۲ - ۴ - ۱۱ در سالهای قبل داده‌شده آستان قدس صراحتا اعلام کرده که گاراژ ج. از جمله اراضی واگذاری به کشاورزان است حال می‌گوید که جزء اراضی مازاد و واگذار نشده به کشاورزان است علت این تعارض و منشأ آن را توضیح دهید نامبرده پاسخ داده قبلا در سالهای گذشته که پاسخ استعلامات شعب ۴ و ۲۲ و ۱۱ داده‌شده است این پاسخ‌ها مبنی بر اشتباه مسئول وقت املاک بوده است زیرا بدلیل عدم اطلاع از صورت مجلس و نقشه‌های ثبتی که توسط کارشناسان ارائه گردیده فکر می‌کرده است که زمین گاراژ ج. جزء اراضی واگذاری به کشاورزان است چون علت اشتباه هم این بوده که آقایان ج. و غ. هر دو زارع بوده‌اند و بدون اطلاع از نقشه‌های موجود پاسخ‌های اشتباه به استعلامات داده‌اند بعدا که دقیقا بررسی‌شده معلوم شده که گاراژ ج. جزء اراضی صد هکتاری مازاد و متعلق به آستان قدس است که دادخواست جدید بر این مبنا صادر شده است نقشه تفکیکی موجود است که ارائه گردید ضمنا کارشناسان اول - هیأت سه نفره و پنج نفره همگی متفقا نظر داده‌اند که زمین موضوع دعوی جزء مستثنیات متعلق به موقوفه است و به کشاورزان واگذار نشده و اراضی واگذاری به آنها در قطعات دیگر می‌باشد که هنوز هم بعضا در تصرفشان است و بعضا به افراد فروخته‌اند درخواست تأیید حکم خلع ید علیه متصرف را دارم (ص ۲۲۴). شعبه ۱۱ دادگاه عمومی حقوقی مشهد سرانجام ختم رسیدگی را اعلام و بموجب دادنامه شماره ۰۰۵۰۵ مورخ ۱۳۹۳ / ۸ / ۱۹ و بشرح استدلال مندرج در متن رأی حکم به محکومیت خواندگان به خلع ید از مساحت ۱۵ متر مربع از اراضی پلاک ثبتی فوق‌الذکر و قلع و قمع بنای احداثی در آن صادر نموده است (ص ۲۳۰). این رأی در تاریخ ۹۳ / ۹ / ۵ به آقای م. م. وکیل خواندگان ابلاغ و نامبرده در تاریخ ۹۳ / ۱۰ / ۱۵ نسبت به آن فرجامخواهی نموده است (به وکالت از بانوان و آقایان ف. ب. و ه. و ح. و م. و ه. و ج. و مریم و ز. شهرت همگی غ. ص ۲۴۹ - ۲۳۲). فرجام خوانده پاسخ فرجام‌خواه را داده که لوایح طرفین زمان شور قرائت خواهد شد. فرجام‌خواهی مرقوم به شعبه ۲۱ دیوان عالی کشور ارجاع گردیده است. هیئت شعبه در تاریخ بالا تشکیل است و پس از قرائت گزارش آقای حسین یاوری عضو ممیز و اوراق پرونده و لوایح طرفین، مشاوره نموده و بشرح زیر رأی صادر می‌نماید: 
. 
. رأی شعبه دیوان عالی کشور. فرجام‌خواهی آقای م. م. به وکالت از ۹ نفر ورثه مرحوم م. غ. نسبت به دادنامه شماره ۰۰۵۰۵ مورخ ۹۳ / ۸ / ۱۹ صادره از شعبه یازدهم دادگاه عمومی حقوقی مشهد مبنی بر خلع ید از یکباب مغازه به مساحت ۱۵ متر مربع و قلع و قمع بنای احداثی در آن وارد بنظر نمی‌رسد زیرا: ۱ -صرفنظر از اینکه اسناد اصلاحات ارضی حسب قانون ابطال اسناد و فروش رقبات، آب و اراضی موقوفه ابطال گردیده و سند مالکیت ششدانگ پلاک موضوع پرونده به نام آستان قدس رضوی صادر و تسلیم‌شده است، کارشناسان منتخب در نظریه ابرازی و نیز توضیح تکمیلی در محضر دادگاه به صراحت و با استناد به نقشه تفکیکی موجود، اعلام داشته‌اند مغازه موضوع دعوی خارج از محدوده اراضی واگذاری به کشاورزان صاحب نسق و در اراضی مازاد که به زارعین واگذار نشده و در مالکیت آستان قدس باقی‌مانده واقع است ۲ - صرفنظر از اینکه آستان قدس رضوی دارای شخصیت حقوقی است و با توجه به ماده ۱۲۵۹ قانون مدنی اقرار احد از کارکنان شخص حقوقی تأثیری بر حقوق شخص حقوقی ندارد، تشخیص اینکه مغازه مورد اختلاف در سهم آستان قدس بوده یا اراضی که در اجرای قانون اصلاحات ارضی به زارعین واگذار شده امری فنی است و مستلزم جلب نظر کارشناس بوده که کارشناسان منتخب آنرا خارج از محدوده اراضی واگذار شده به زارعین و داخل در اراضی مازاد که در مالکیت آستان قدس باقی‌مانده دانسته‌اند. بنابراین به جهات فوق رأی فرجام خواسته که مبتنی بر تحقیقات جامع بوده و بر اساس مقررات قانونی صادر شده است و از لحاظ رعایت اصول و قواعد دادرسی و نیز موازین موجد حق اشکالی بر آن وارد نیست، درخور تأیید بوده و ضمن رد فرجام‌خواهی آقای وکیل فرجام‌خواه، رأی فرجام خواسته مستندا به ماده ۳۷۰ قانون آئین دادرسی دادگاه‌های عمومی و انقلاب در امور مدنی ابرام می‌گردد. 
. 
حسین یاوری بهروز طالب جان‌نثار حسینیرئیس شعبه ۲۱ دیوان عالی کشور عضو معاون شعبه ۲۱ دیوان عالی کشور
. 
. 
<#>
. رأی خلاصه جریان پرونده. حسب محتویات اوراق پرونده کلاسه ۹۲۰۲۲۱ و کیفر خواست صادره از دادسرای عمومی و انقلاب شهرستان د.، خانم ف. م. به اتهام قتل مرحوم س. ت. و خانم م. پ. خ. و ع. ق. به اتهام معاونت در قتل و الف. م. و م. خ. و ع. م. به اتهام مساعدت در خلاصی متهم از محاکمه و محکومیت، تحت پیگرد واقع و پرونده به شعبه دوم دادگاه کیفری یک استان فارس ارجاع شده است. مشروح حادثه را متهم اصلی خانم ف. م. اینچنین شرح داده که من قتل را قبول دارم. من و نامزدم ع. ق. که فرزند مقتول می‌باشد بعلت اینکه مقتول در زندگی من و همسرم دخالت می‌کرد از قبل نقشه‌ای ریختم که او را بکشیم و مادرم (خانم م. پ. خ.) نیز یک روز قبل از وقوع قتل اطلاع پیدا کرد. مادرم اول مخالفت کرد ولی در نهایت با اصرار من راضی شد. ع. هم می‌گفت تمام نقشه‌ها را آماده می‌کنم. روز دوشنبه هفته قبل ع. به مادرش (مقتول) زنگ زد و به بهانه اینکه به دنبال خواهرش بیاید او را به روستای ح. و به منزل ما آورد به ع. گفتم نمی‌توانم این کار را انجام دهم. ع. گفت تو فقط کارش را تمام کن بقیه کارها با من و من در حالیکه با مادرشوهرم صحبت می‌کردم بحثمان شد و با هم درگیر شدیم با یکدیگر دست به یقه شدیم مادرم آمد ما را جدا کند، که مقتول مادرم را به زمین انداخت و گلوی او را فشار داد. بعد مادرم را رها کرد بسراغ من آمد و با من درگیر شد که من او را هل دادم که سر او به قرنیز دیوار برخورد کرد و به زمین افتاد. خون زیاد می‌آمد من هم عصبانی بودم و مادرم هم حالش بد بود رفتم آشپزخانه دسته هاون را برداشتم. چند مرتبه زدم به سر مقتول، کار که تمام شد به ع. زنگ زدم آمد گفت قرار بود خون ریزی نشود. گفتم خودش شروع کرد خودم و مادرم دستکش پوشیدیم جسد را سه نفری داخل حمام بردیم …..» ; ص ۵۶ اولیاءدم مرحومه س. ت. تقاضای قصاص قاتل و مجازات متهمین دیگر را نموده‌اند. دادگاه پس از استماع اظهارات اولیاءدم و نماینده دادستان و مدافعات متهمان بموجب دادنامه شماره ۰۰۴۵۶ ۹۴ / ۲ / ۱ که حاوی شرح حادثه نیز می‌باشد، اینچنین رأی داده است: در خصوص اتهام خانم ف. م. متولد ۷۵ / ۹ / ۲۰ -متاهل -مسلمان -تابعیت ایران، بدون سابقه کیفری، خانه‌دار - باسواد (دوم دبیرستان) اهل روستای ح. شهرستان د.، فعلا ساکن زندان عادل‌آباد شیراز با وکالت آقای ع. ش. دائر بر مباشرت در قتل عمدی مادر شوهر خویش به نام س. ت. در تاریخ ۹۲ / ۳ / ۲۰ در منزل خودش واقع در روستای فوق با عنایت به شکایت اولیاءدم مقتول از متهم و اصرار آنان به ارتکاب قتل از ناحیه ایشان ۲ - گزارش مرجع انتظامی مبنی بر اینکه مقتول جهت دیدن فرزندانش روز قتل به منزل متهم آمده است ۳ - مفاد گواهی پزشکی قانونی که علت تامه مرگ مقتوله را ضربه مغزی ناشی از «اصابت متعدد جسم سخت و یا بالعکس به سر مقتوله» ; تعیین نموده است (صفحه ۷۵) که با اقاریر متهم در اداره آگاهی و بازپرسی منطبق است ۴ - اظهارات مطلعین و کسانی که در حمل جسد مقتوله مشارکت داشته‌اند، علی‌الخصوص آقای الف. خ. ۵ - اقرار صریح متهم به قتل و بیان انگیزه آن‌که حکایت از قصد مقتوله جهت جدایی دخترش از برادر متهم بعلت اعتیاد ایشان بوده است و تشریح نحوه قتل در کنار در ورودی حال ساختمان و انتقال جسد به حمام و سپس خاک کردن آن در زیر درخت انار در حیاط منزل و در نهایت انتقال جسد به بیابان، جهت جلوگیری از شناسایی آنان که با گزارش مرجع انتظامی و اظهارات شاهدین منطبق بر واقع است ۶ - رد دفاعیات وی در مورد اینکه مقتوله به وی حمله کرده و او ناچارا از خویش دفاع کرده بدلیل اینکه هیچگونه زخم دفاعیه در بدن متهم کشف نشده و جراحتی از بدن او توسط مراجع انتظامی و پزشکی گزارش نشده است.۷ - کشف آلت قتاله خونی که همان (دسته هونگ) می‌باشد و سایر قرائن و امارات موجود در کیفرخواست صادره از دادسرای شهرستان د.، مجرمیت متهم به ارتکاب قتل عمدی مرحومه س. ت. علما و اقرارا بر هیات دادگاه محرز و مسلم است. النهایه با عنایت به نظریه پزشکی قانونی که حکایت از عدم رشد و کمال عقلی متهمه در زمان وقوع جنایت موصوفه دارد و توجه به احتیاط در خون مسلمان و رعایت قاعده (درء) و اصل برائت، دادگاه وی را از قصاص نفس برائت می‌دهد. ولی در اجرای مواد ۲۳، ۹۱ و ۸۹ و ۹۳ ذیل ماده ۴۴۸ و ۴۵۲ و ۴۶۳ و ۴۸۸ و ۴۹۲ و ۵۴۹ و ۵۵۰ قانون مجازات اسلامی مصوب سال ۹۲ مشارالیها را به نگهداری در کانون اصلاح و تربیت به مدت پنج سال و پرداخت یک دیه کامل یک زن (نصف یک دیه کامله مرد) در حق ورثه مقتوله و دو سال خدمت بصورت روزانه شش ساعت و هفته‌ای پنج روز با دریافت یک چهارم حقوق یک کارگر در بخش مراقبت از سالمندان در مراکز بهزیستی استان فارس و یکسال تحت درمان روانپزشک با تایید پزشکی قانونی جهت درمان حالت روحی خطرناک (پرخاشگری وتند خویی) محکوم می‌نماید ب) در خصوص اتهام م. پ. خ.، دائر بر معاونت در قتل عمدی مرحوم س. ت. با توجه به انکار متهم در کلیه مراحل تحقیق بر ارتکاب بزه مذکور و اینکه دلیل کافی جهت انتساب شرعی و قانونی بزه فوق و اینکه متهمه مذکور دخترش (متهم ردیف اول) را تحریک یا تشویق به قتل مقتوله کرده باشد و اینکه بنظر می‌رسد قتل مرحومه بصورت یک تصمیم آنی و بچه‌گانه از سوی ف. م. صورت پذیرفته است، مستند به اصل برائت حکم بر برائت وی در این خصوص صادر می‌گردد. النهایه اتهام وی دائر بر مساعدت به متهم ردیف اول برای خلاصی از محاکمه و مجازات، بوسیله مخفی کردن ادله جرم نظیر شستن خون محل جنایت و کمک به انتقال جسد به خارج از منزل با توجه به گزارش مرجع انتظامی و اقرار صریح متهم محرز و مسلم است. دادگاه مستندا به ماده ۵۵۴ قانون تعزیرات و تبصره ذیل آن به هیجده ماه حبس تعزیری با احتساب ایام بازداشتی محکوم می‌نماید. در خصوص اتهام آقای ع. ق. (فرزند مقتوله) دائر بر معاونت در قتل عمدی مادرش مرحومه س. ت. با عنایت به انکار وی در کلیه مراحل تحقیق بر عمل مذکور و اظهارات خانم ف. م. مبنی بر اینکه وی اطلاعی از اقدام اینجانب جهت قتل نداشته است و وقتی به او جریان قتل را گفته‌ام، شوکه شده ولی بلحاظ علاقه به اینجانب در مخفی کردن آثار و ادله جرم به من کمک کرده است، بلحاظ فقد ادله کافی جهت تعیین و علم قطعی هیات دادگاه مستندا به اصل برائت حکم بر برائت وی صادر و اعلام می‌گردد. النهایه عمل وی در حد مساعدت در خلاصی متهم ردیف اول از محاکمه و مجازات، محرز و مسلم و مستندا به ماده اخیر الذکر و ماده ۲۳ قانون مجازات اسلامی مصوب سال ۹۲ و با رعایت اعلام گذشت اولیاءدم، مشارالیه را به یازده ماه حبس تعزیری و مطالعه کتاب (فاطمه، فاطمه است اثر دکتر شریعتی) با احتساب ایام بازداشتی، محکوم می‌نماید. رای صادره حضوری و قابل فرجام ظرف مدت بیست روز پس از ابلاغ در دیوان عالی کشورمی باشد. پس از ابلاغ نماینده دادستان با تقدیم لایحه‌ای در خصوص برائت خانم م. پ. خ. که ازاتهام معاونت در قتل تبرئه شده و همچنین دو نفر از اولیاءدم با تقدیم لایحه‌ای از رأی صادره فرجام‌خواهی کرده، پرونده به دیوان عالی کشور ارسال و به این شعبه ارجاع شده است. هیئت شعبه در تاریخ بالا تشکیل گردید. پس از قرائت گزارش آقای سید احمد طباطبائی عضو ممیز و اوراق پرونده و نظریه کتبی آقای فریبرز لشکری دادیاردیوان عالی کشور اجمالا مبنی بر «با توجه به دلایل و مستندات مذکور در رأی فرجام خواسته و عدم ایراد و اعتراض موجه و مدللی از ناحیه فرام خواهانها، به رد فرجام‌خواهی ایشان و تائیدو ابرام اعلام نظر می‌شود.» ; در خصوص دادنامه فرجام خواسته مشاوره نموده چنین رأی می‌دهد:. رأی شعبه دیوان عالی کشور. فرجام‌خواهی نماینده دادستان در دادگاه‌های عمومی شیراز و همچنین فرجام‌خواهی اولیاءدم نسبت به آن قسمت از دادنامه صادره بشماره ۰۰۴۵۶ ۹۴ / ۱۲ / ۱۱ از شعبه سوم دادگاه کیفری یک استان فارس که بموجب آن خانم م. پ. خ. از اتهام معاونت در قتل مرحومه س. ت. تبرئه شده است، موجه و مدلل نیست. زیرا در پرونده، تنها قرینه‌ای که برای اثبات ادعای معاونت در مورد خانم م. پ. خ. ذکر شده اینست که قاتل (خانم ف. م.) می‌گوید مادرم یک روز قبل از حادثه، اطلاع از نقشه من برای قتل داشت. و به صرف اطلاع داشتن از قتل، نمی‌توان موضوع را بر عنوان معاونت منطبق دانست و محتویات اوراق پرونده نیز حکایتی از صحت انتساب معاونت در قتل برای مشارالیها ندارد و فرجام خواهان نیز در لایحه‌ای که تقدیم نموده‌اند دلیلی که مورد را منطبق با جهات فرجام‌خواهی سازد، ارائه ننموده‌اند. علیهذا مستندا به بند الف ماده ۴۶۹ قانون آئین دادرسی کیفری ضمن رد فرجام‌خواهی عینا دادنامه فرجام خواسته را ابرام می‌نماید. 
. 
رئیس و مستشار شعبه … دیوان عالی کشور
. 
سید احمد طباطبائی - اکبر فیض
. 
. 
<#>
. رأی شعبه دیوان عالی کشور.. 
برابر محتویات پرونده آقای م. الف. و خانم الف. ق. به وکالت از ۱ - ق. الف. ۲ - م. ۳ - د. ۴ - ن. ۵ - س. ۶ - م. س. ۷ - ش. ۸ - الف. شهرت تمامی آنها م. نیمه ۹ - ع. ن. و. دادخواست اعتراض ثالث نسبت به دادنامه شماره ۱۶۴۹ مورخ ۸۰ / ۹ / ۲۱ صادره از شعبه اول دادگاه حقوقی نطنز تقدیم که در لایحه آمده است مورث موکلین در تاریخ ۱۳۵۰ / ۸ / ۱۵ دو دانگ از مزرعه معروف به تاج آباد پلاک ثبتی ۱۶۰ اصلی واقع در بخش ۱۱ ثبتی نطنز را از مالک آن ….. خریداری نمود و ثمن آن را تماما پرداخت کرد و چهار دانگ از زمین مذکور متعلق به آقای …. بود که پس از مجهول المالک اعلام شدن طی دادنامه ۴۹۴۶ مورخ ۷۴ / ۱۲ / ۱۲ به نفع بنیاد مستضعفان و جانبازان اصفهان مصادره شد در حالیکه آقای …. فقط مالک چهار دانگ بوده است نه شش‌دانگ و دو دانگ دیگر در تصرف مورث خواهان (موکلین فوق‌الذکر) قرار داشت پس از صدور حکم به نفع بنیاد مستضعفان اقدام به فروش کل زمین به آقای ح. مؤمنی طامه با انتقال سند رسمی نموده است و وکلای معترضین ثالث تقاضای الغای دادنامه معترض عنه را نموده‌اند و آقای ح. مؤمنی طامه (خوانده) با بیان اینکه اخذ سند بصورت صحیح و قانونی و با انجام مراحل قانونی آگهی به نفع بنیاد صورت گرفته است و پس از صدور سند رسمی و پس از انجام تشریفات قانونی به اینجانب فروخته‌شده پس از طرح دعوی در دادگاه مربوطه و تعیین کارشناس و اخذ نظر کارشناس آن دادگاه طی دادنامه شماره ۵۶۵ مورخ ۹۱ / ۹ / ۲۸ اقدام به نقض دادنامه معترض عنه به شماره ۱۶۴۹ مورخ ۸۰ / ۹ / ۲۱ را نموده و خواندگان (بنیاد مستضعفان و ح. مؤمنی) را به پرداخت خسارت دادرسی محکوم نموده است نسبت به رأی اخیر تجدیدنظر خواهی شد و شعبه ۲۲ دادگاه تجدیدنظر اصفهان با استدلال به اینکه «دعوی مطروحه در قالب اعتراض ثالث نسبت به رأی قطعی شماره ۱۶۴۹ مورخ ۸۰ / ۹ / ۲۱ رسیدگی گردید و این دادگاه (تجدیدنظر) قانونا مجاز به ارزیابی و اظهار نظر نسبت به رأی قطعی نمی‌باشد لذا رأی معترض عنه قابلیت تجدیدنظر خواهی را نداشته قرار رد تجدیدنظر خواهی صادر نموده است، بنیاد مستضعفان اصفهان نسبت به دادنامه تجدیدنظر تقاضای اعمال ماده ۱۸ اصلاحی نمود و رئیس‌کل استان اصفهان پرونده را به دفتر رئیس قوه قضائیه ارسال و پرونده به کمیسیون شماره ۸ معاونت قضائی قوه قضائیه ارجاع و کمیسیون مذکور با تهیه گزارش به شماره ۲۹۴۴ مورخ ۹۲ / ۱۲ / ۱۲ دادخواهی بنیاد مستضعفان و جانبازان انقلاب اسلامی اصفهان را وارد و موجه دانسته است و استدلال شعبه ۲۲ دادگاه تجدیدنظر استان اصفهان را خلاف بین شرع و قانون اعلام کرده است زیرا ۱ - دادگاه تجدیدنظر شعبه ۲۲ اصفهان مستند نظر خود را اعلام نکرد ۲ - وقتی دادگاه بدوی نسبت به اعتراض ثالث نظر می‌دهد این رأی قابل تجدیدنظر است چون رسیدگی به دعوی ثالث در دادگاه بدوی رسیدگی ابتدائی است و مقررات مواد ۳۳۰ و ۳۳۱ قانون آئین دادرسی مدنی در مورد آن مجری است و نظریه ۳۲۹ مورخ ۱۳۷۹ / ۱ / ۲۹ اداره حقوقی و ماده ۴۲۰ قانون مذکور تصریح دارد که ترتیب دادرسی مانند ترتیب دادرسی نخستین است که یکی از ویژگیهای دادرسی نخستین، تجدیدنظر خواهی است مگر اینکه قانونا قطعی باشد در نتیجه رأی دادگاه تجدیدنظر را خلاف بین شرع و قانون دانسته است چون رأی دادگاه تجدیدنظر قطعی است نه بدوی و در حقیقت یک مرحله از دادرسی را از دادخواه سلب نموده است و نهایت با بیان اینکه برابر ماده ۱۸ اصلاحی قانون آئین دادرسی پیشنهاد رسیدگی مجدد در شعبه هم‌عرض دادگاه تجدیدنظر استان اصفهان را نموده و نسبت به رأی بدوی از حیث ماهیتی اظهار نظر نشد چون هنوز یک مرحله از دادخواهی باقی است پرونده به دستور رئیس قوه به دیوانعالی ارسال و به این شعبه ارجاع گردید اکنون با تهیه گزارش لازم معد برای صدور رأی مقتضی می‌باشد. هیأت شعبه در تاریخ بالا تشکیل گردید. پس از قرائت گزارش آقای یوسف هاشم پور عضو ممیز و ملاحظه اوراق پرونده در خصوص دادنامه شماره ۲۴۱ - ۹۲ / ۳ / ۱۹ تجدیدنظر خواسته صادر شده از شعبه ۲۲ دادگاه تجدیدنظر استان اصفهان پس از گزارش عضو ممیز و مشاوره چنین اتخاذ تصمیم می‌نماید: 
. 
رأی شعبه
. 
با توجه به محتویات پرونده‌های بدوی و تجدید نظرو مستندات ابرازی طرفین دادنامه شماره ۲۴۱ - ۹۲ / ۳ / ۲۹ که از آن تقاضای اعمال ماده ۱۸ و در نهایت اعمال ماده ۴۷۷ ق. آ. د. ک گردیده است با توجه به استدلال دادگاه تجدیدنظر مذکور به این نحو (نظر به اینکه دعوای مطروحه در قالب اعتراض نسبت به رأی قطعی به شماره ۱۶۴۹ - ۸۰ / ۹ / ۲۷ رسیدگی گردیده و این دادگاه قانونا مجاز به ارزیابی و اظهار نظر رأی قطعی نمی‌باشد رأی معترض عنه قابلیت تجدیدنظر خواهی را نداشته و مستندا به ماده ۳۳۰ ق. آ. د. م قرار رد تجدیدنظر خواهی صادر و اعلام می‌گردد و این رأی قطعی است) این رأی مخدوش و قابل نقض است زیرا ۱ - اگر دادنامه مذکور قطعی نبود شامل اعتراض و تجدیدنظر عادی بوده است که برابر مقررات از آن واخواهی یا تجدیدنظر خواهی می‌شد و برابر موازین رسیدگی و حکم صادر می‌گردید. ۲ - اعتراض ثالث به اطلاق ماده ۴۱۷ ق مذکور هم به رأی غیرقطعی و هم به رأی قطعی متوجه می‌شود. ۳ - دادنامه تجدیدنظر خواسته به شماره ۵۶۵ - ۹۱ / ۹ / ۲۸ صادر شده از ناحیه دادرسی دادگاه عمومی نطنز طبق ماده ۳۳۱ ق. آ. د. م غیر قطعی و قابل تجدیدنظر خواهی است بنابراین استدلال دادگاه تجدیدنظر فوق‌الذکر صحیح نبوده و قابل نقض می‌باشد. ۴ - نظر به اینکه این شعبه به تجویز ماده ۴۷۷ ق. آ. د. ک مکلف است دادنامه مورد تقاضای اعمال ماده مذکور را نقض و رسیدگی نماید بنابراین دادنامه شماره ۲۴۱ - ۹۲ / ۳ / ۱۹ نقض و به شرح آتی رسیدگی می‌گردد. الف- چون خواهان‌های اعتراض ثالث مدعی هستند که ملک پلاک ۱۶۰ اصلی واقع در بخش ۱۱ نطنز متعلق به مورث فروشنده به مورث خواهان‌ها بعنوان سهم دختر دو دانگ است و متعلق سهم پسر چهار دانگ است این دانگ موردادعانیست و این چهار دانگ مصادره گردیده و در مرحله ثانی توسط بنیاد مستضعفان (تجدیدنظر خواه ردیف ۱) به تجدیدنظر خواه ردیف دوم (آقای ح. مؤمنی طامه) بصورت شش‌دانگ فروخته‌شده است، که مورد اعتراض ثالث خواهان‌های بدوی واقع گردیده است، لزوما بررسی اصل مالکیت خانم …. و آقای ….. ضروری است. ب- مستندا به ماده ۲۹۰ ق آئین دادرسی مدنی به دادگاه بدوی صادر کننده حکم بدوی نطنز نیابت قضائی داده می‌شود تا از اداره ثبت اسناد نطنز استعلام گردد تا دقیقا پاسخ دهند شش‌دانگ پلاک ۱۶۰ اصلی از بخش ۱۱ نطنز توسط چه شخصی و نسبت به چه مقداری تقاضای ثبت گردیده و در نهایت بنام چه شخصی و نسبت چه مقدار ثبت گردیده و قطعی شده است. د- طرفین دعوی اصلی مجددا دعوت شوند و دقیقا بیان دارند مستند مالکیت هر یک از آنها به نسبت سهم مورد ادعا چه می‌باشد اگرچه مستندات اجمالا ملاحظه گردیده است. ه- تحقیق شود دادنامه‌ای که سهم ….. توسط آن مصادره شده در چه مرجع قضائی رسیدگی و اصدار یافته و یک نسخه از رأی تهیه و ضمیمه گردد و درباره قطعیت آن دادنامه هم تحقیق شود از ناحیه چه مرجع مافوق بررسی و تأیید شده است و آن دادنامه هم تهیه و ضمیمه گردد. ز- به نیابت از این مرجع به استناد ماده ۱۹۹ ق. آ. د. م هرگونه تحقیقی که در منطقه میسر است از طرفین دعوی و سایر مراجع اداری از جمله سازمان جهاد کشاورزی درباره مالکیت و نسق زراعی طرفین در خصوص پلاک یاد شده اقدام گردد. ح- اگر ملک به ارث منتقل شد گواهی حصر وراثت ارائه گردد و با توجه به گذشت زمان‌بر پرونده ضرورت دارد نسبت به انجام نیابت قضائی تسریع گردد. 
. 
جعفر الهی (رئیس) یوسف هاشم پور (عضو معاون) 
. 
. 
<#>
. رأی شعبه دیوان عالی کشور. شعبه سوم بازپرسی دادسرای نظامی کرمانشاه به موجب قرار شماره ۰۰۰۴۹ - ۹۵ / ۲ / ۲۷ ضمن صدور قرارهای مختلف در مورد اخذ رشوه و تبانی با قاچاقچیان دایر به منع پیگرد و جلب به دادرسی، درخصوص اتهام قاچاق احشام موضوع اتهام خ. م. رسیدگی به موضوع را در صلاحیت سازمان تعزیرات حکومتی دانسته با نفی صلاحیت از خود پرونده را در اجرای ماده ۲۸ قانون آیین دادرسی م. به دیوان عالی کشور فرستاده است. متن قرار بازپرسی در هنگام شور قرائت خواهد شد. هیأت شعبه در تاریخ بالا تشکیل گردید. پس از قرائت گزارش آقای م. رضا خسروی عضو ممیز و ملاحظه اوراق پرونده و نظریه کتبی آقای دکتر احمد قاسمی دادیار دیوان عالی کشور اجمالا مبنی بر تأیید قرار عدم صلاحیت صادره در خصوص تعیین صلاحیت مشاوره نموده چنین رأی می‌دهد: 
. 
. رأی شعبه دیوان عالی کشور. اعلام عدم صلاحیت دادسرای نظامی کرمانشاه به اعتبار صلاحیت سازمان تعزیرات حکومتی محل به شرحی که در قرار صادر شده از سوی آن مرجع قضایی بازتاب یافته است با عنایت به موضوع تخلف منتسب به متهم و نظر به مواد ۱۸ و ۴۴ قانون مبارزه با قاچاق کالا و ارز و ماده ۲۸ قانون ایین دادرسی مدنی با تأیید قرار موصوف اعلام نظر می‌شود. 
. 
شعبه سی و هفتم دیوان عالی کشور - رئیس و عضو معاون
. 
سید عباس بلادی- محمد رضا خسروی سهل آبادی
. 
. 
<#>
. رأی شعبه دیوان عالی کشور. خلاصه جریان پرونده
. 
مندرجات پرونده حاکی است آقای ط. و. در تاریخ ۹۱ / ۱۱ / ۱۴ دادخواستی را به طرفیت آقای ح. ق. فرزند ع. الف. به خواسته رسیدگی و صدور حکم به محکومیت خوانده به پرداخت ثمن حاصل از فروش یکباب مغازه به پلاک ثبتی … فرعی از ۱۲۳ اصلی مفروز از پلاک …فرعی قطعه ۲۹ تفکیکی واقع در بخش ۱۱ به شرح متن دادخواست با احتساب کلیه خسارات قانونی و هزینه دادرسی تقدیم دادگستری زنجان نموده است و در توضیح خواسته اعلام نموده است: «اینجانب مالک رسمی یک باب مغازه به مساحت ۱۵ / ۷۵ مترمربع واقع در قطعه ۲۹ تفکیکی پلاک ثبتی فوق‌الذکر به موجب وکالتنامه رسمی شماره … تنظیمی در دفتر اسناد رسمی شماره …تاکستان به آقای ح. ق. وکالت دادم تا چنانچه مشتری پیدا کرد مغازه‌ام را بفروشد اخیرا متوجه شده‌ام که نامبرده ملک را خودش تملک کرد و بامراجعه به نامبرده اظهار کرد که چون ملک خوبی بود خودم خریدم لیکن از استرداد ثمن ملک خودداری کرده و هر چه مراجعه کرده‌ام تاکنون حاضر به پرداخت ثمن نمی‌باشد و مرا سرگردان کرده است نظر به مراتب فوق استدعا دارم رسیدگی و حکم مقتضی صادر و اعلام فرمائید.» ; پرونده به شعبه دهم دادگاه عمومی حقوقی زنجان ارجاع گردیده است دادگاه دستور ثبت و تعیین وقت و دعوت از طرفین را با ارسال نسخه ثانی دادخواست برای خوانده را صادر نموده است ضمنا دستور استعلام آخرین وضعیت ثبتی را صادر نموده است. برای تاریخ ۹۲ / ۲ / ۱۶ وقت رسیدگی تعیین از طرفین دعوت به عمل آمد الف. ع. به عنوان وکیل خوانده وارد پرونده شد در تاریخ مقرر جلسه دادگاه با حضور طرفین تشکیل گردید پس از طرح دعوا توسط خواهان وکیل خوانده اظهار داشت خواهان با حضور در دفترخانه ضمن تنظیم وکالت بلاعزل به موکل اذن انجام هرنوع معامله اعم از رهن … و انجام معامله با هر شخص و به هر مبلغی را داده است لذا موکل نیز ملک موصوف را صلح نموده و صلح‌نامه نیز موجود می‌باشد و علیرغم عدم استحقاق وی جهت چنین درخواستی از محاکم قضائی موارد جهت مزید اطلاع دادگاه محترم ذکر گردید. خواهان اظهار داشت بنده ملک مورد اختلاف را جهت رهن، ارسال و خرید مرغ با تنظیم وکالت‌نامه در رهن خواهان قرار داده‌ام چون عرف بازار مرغ این است که سند ملکی را جهت رهن نزد فروشنده می‌گذارند و پس از مبادلات کاری با هم تسویه حساب می‌کنند و ملک به عنوان تضمین پرداخت مبالغ احتمالی مرغ فروخته‌شده بوده و این در حالی است که خوانده حتی یک قطعه مرغ برای من ارسال ننموده است و با سوء استفاده از وکالتنامه ملک را برای برادرش صلح نموده است مگر مغازه تجاری به قیمت دو میلیون تومان وجود دارد برفرض ایشان وکالتنامه داشته باشد باید رعایت غبط مالک ملک را بنماید …» ; دادگاه در این مرحله ختم رسیدگی را اعلام و دستور تجدید جلسه را جهت اخذ توضیح بیشتر نسبت به مورد نزاع صادر نموده است شهرداری در ضمن رسیدگی ملک را داخل در طرح پارک عمومی و محل طرح دوربرگردان اعلام نموده است (ص ۱۸) و دادگاه قرار ارجاع امر به کارشناسی راصادر نموده است دادگاه در تاریخ ۹۲ / ۶ / ۲۷ با حضور طرفین تشکیل پس از طرح دعوا توسط خواهان خوانده اظهارداشت من ایشان را نمی‌شناسم و هیچ مرغی نیز به ایشان نفروختم و هیچ قراردادی با ایشان نداشتم پسرش به بنده بدهی زیادی داشت حدود مبلغ ۵۷ میلیون تومان و پدر و پسر به من مراجعه کردند و به اصرار پسرش پدرش سند مغازه را به نام بنده کرد و بعد از آن لاشه چکهای پسرش را از من گرفتند …» ; (ص ۴۲) خواهان ضمن لایحه‌ای که در اوراق ردیف ۹۱ - ۸۷ پرونده است مدافعات خوانده راتکذیب و اظهار داشت بدهکاری پسرم به من ربطی ندارد کارشناس منتخب پس از بررسی به شرح اوراق ردیف ۱۶۹ - ۱۶۶ ضمن انجام کارشناسی برابر درخواست شعبه چنین اعلام نظر نموده است: «با توجه به مراتب یاد شده به استحضار می‌رساند خواهان و خوانده هیچگونه قراردادی فیمابین باهم نداشته‌اند فقط پسر خواهان بنام فرشاد و. ای با خوانده پرونده قرارداد خرید مرغ داشته که پیوست گزارش تقدیم می‌گردد خواهان پرونده آقای ط. و. ای براساس لایحه تقدیمی اعلام می‌نماید که وکالت تام‌الاختیار در خصوص مغازه را بابت خرید مرغ خودم به خوانده آقای ح. ق. داده‌ام و بدهی پسرم بنام فرشاد و. ای هیچ ربطی به من ندارد و خوانده پرونده بدون اطلاع بنده مغازه را با برادرش صلح کرده است اما خوانده پرونده طبق لایحه‌های پیوست اعلام می‌نماید که وکالت تام‌الاختیار بخاطر بدهی پسر خواهان بوده که نامبرده در اختیار من گذاشته است لازم بیادآوری است در وکالتنامه مورد بحث هیچگونه بحثی در خصوص بدهی پسر خواهان رؤیت نشده است از طرفی هنگام صلح مغازه قیمت روز مغازه را به شرح برگ پرونده دویست و بیست میلیون تومان تعیین نموده است سرانجام دادگاه پس از رسیدگی و اخذ اظهارات و مدافعات طرفین و با ملاحظه نظریه کارشناسان مربوط به شرح دادنامه شماره ۹۳ / ۰۰۷۳۱ ۹۳ / ۷ / ۳۰ چنین مبادرت به صدور رأی نموده است: «… با توجه به محتویات پرونده و شرح دادخواست اظهارات و لوایح طرفین در جلسه مبنی بر شرح ماوقع و اختلاف ایشان در موضوع وکالت و دیون خواهان و پسرش و عدم قبول ادعای خواهان از سوی خوانده با نظر به تملک و تصرف ملک خواهان از سوی خوانده بدون داشتن مجوز و قرارداد دیگر دادگاه موضوع را به کارشناسی ارجاع نموده است و کارشناس منتخب ضمن تشریح کامل وضعیت ملک قیمت آن رادر سال ۱۳۹۱ به مبلغ ۲ / ۲۰۰ / ۰۰۰ / ۰۰۰ ریال معادل دویست و بیست میلیون تومان ارزیابی نموده که نظریه فوق مصون از هرگونه تعرض باقی‌مانده است و کارشناس حسابداری نیز مبلغ مطالبات خوانده را جمعا به میزان ۹۲۴ / ۸۱۵ / ۰۰۰ ریال برآورد کرده که نظریه فوق مصون از هرگونه تعرض باقی‌مانده است لذا دادگاه دعوای خواهان را وارد دانسته و مستندا به مواد ۲۱۹، ۲۲۰، ۲۲۳، ۳۳۸، ۳۹۱ و ۳۹۲ از قانون مدنی ناظر به مواد ۱۹۸ و ۵۱۵ و ۵۱۹ از قانون آئین دادرسی مدنی حکم بر محکومیت خوانده به پرداخت مبلغ ۱ / ۲۷۵ / ۱۸۵ / ۰۰۰ ریال پس از کسر دیون از بابت اصل خواسته مبلغ ۲۵ / ۵۰۳ / ۷۰۰ ریال از بابت هزینه‌های دادرسی و مبلغ ۹ / ۰۰۰ / ۰۰۰ یال از بابت هزینه کارشناسی در حق خواهان صادر و اعلام می‌دارد …» ; دادنامه صادره به طرفین ابلاغ گردیده است از این دادنامه آقای ح. ق. با وکالت آقای پ. ر. بلحاظ گذشت فرصت تجدیدنظرخواهی فرجام‌خواهی نموده است و ضمن فرجام‌خواهی دعوای اعسار از پرداخت هزینه دادرسی در مقام فرجام‌خواهی را نموده است و آقای ط. و. ای نیز در فرصت مقرر تجدیدنظرخواهی نموده است شعبه دهم دادگاه عمومی حقوقی زنجان به دعوای اعسار از پرداخت هزینه فرجام‌خواهی رسیدگی و آن را به شرح دادنامه ۹۴ / ۰۰۰۰۳ ۹۴ / ۱ / ۱۵ رد نموده است مورد تجدیدنظرخواهی قرار گرفته است و پرونده به شعبه چهارم دادگاه تجدیدنظر استان زنجان ارجاع و به شرح دادنامه شماره ۹۴ / ۰۰۳۲۴ ۹۴ / ۴ / ۱۶ قرار رد دعوی اعسار از پرداخت هزینه دادرسی تأیید شده است و دعوای تجدیدنظرخواهی آقای ط. و. ای نیز به شرح دادنامه شماره ۹۴ / ۰۰۰۹۵۳ ۹۴ / ۱۱ / ۷ در شعبه چهارم دادگاه تجدیدنظر استان زنجان مردود دانسته شد و رأی شماره ۹۳ / ۰۰۷۳۱ ۹۳ / ۷ / ۳۰ صادره از شعبه دهم دادگاه عمومی حقوقی زنجان تأیید شده است در نهایت پرونده جهت رسیدگی به دعوای ح. ق. در مقام فرجام‌خواهی به دیوان عالی کشور ارسال و به این شعبه (شعبه هجدهم) ارجاع گردید پرونده حکایت دیگر ندارد. بتاریخ فوق هیأت شعبه با حضور امضاء کنندگان ذیل تشکیل جلسه داده است پس از قرائت گزارش عضو ممیز پرونده و انجام مشاوره به شرح آتی مبادرت به صدور رأی می‌نماید. 
. 
رأی شعبه
. 
رأی فرجام خواسته به شماره ۹۴ / ۰۰۷۳۱ ۹۴ / ۱۱ / ۷ صادره از شعبه دهم دادگاه عمومی حقوقی زنجان مشمول مندرجات ماده ۳۶۷ قانون آئین دادرسی دادگاه‌های عمومی و انقلاب درامور مدنی نیست زیرا دادخواست فرجامی در مهلت تجدیدنظر و قبل از قطعیت رأی دادگاه بدوی تقدیم وثبت شده است بنابراین موجبی برای رسیدگی در این مرجع وجود ندارد پرونده به دادگاه صادر کننده رأی اعاده می‌گردد. 
. 
حسین طالبی رئیس سعید عمرانی مستشار
. 

. 
شماره پرونده: ۹۱۰۹۹۸۲۴۰۱۰۰۰۷۷۳ شماره دادنامه: ۹۵۰۹۹۷۰۹۰۷۸۰۰۲۴۵ شعبه: شعبه هجدهم دیوان عالی کشور تاریخ: ۱۳۹۵ / ۰۵ / ۱۹ - ۱۰:۳۹ قاضی: سعید عمرانی قاضی: حسین جان طالبی
. 
خلاصه جریان پرونده
. 
به حکایت محتویات پرونده به دنبال گزارش جامع تهیه‌شده در این شعبه (شعبه هجدهم) توسط عضو ممیز پرونده که در پرونده امر منعکس است این شعبه به موجب دادنامه شماره ۹۵ / ۰۰۰۴۵ - ۹۵ / ۲ / ۵ لین شعبه با استدلال به اینکه تقدیم دادخواست فرجامی در فرجه قانونی تجدیدنظرخواهی بوده پرونده را به شعبه صادرکننده رأی فرجام خواسته اعاده نموده تا تشریفات دادرسی رعایت و برابر مقررات اتخاذ تصمیم گردد پس از اعاده پرونده آقای پ. ر. وکیل محترم فرجام‌خواه طی لایحه‌ای که درتاریخ ۹۵ / ۴ / ۱۰ تقدیم محضر دادگاه نموده است و در صفحه ۲۷۵ پرونده مضبوط است اعلام داشته با اسقاط حق تجدیدنظرخواهی در فرجه قانونی تجدیدنظر دادخواست فرجامی داده است شعبه مربوط پس از تقدیم لایحه یاد شده از جانب وکیل فرجام‌خواه پرونده را جهت تعیین تکلیف به نظر معاون محترم قضائی رئیس‌کل دادگستری استان زنجان رسانده است و مشارالیه نیز طی مرقومه‌ای با بیان اینکه حکم بواسطه خاطر عدم تجدیدنظرخواهی در فرصت مناسب به قطعیت رسیده پرونده را به شعبه صادر کننده رأی (شعبه دهم دادگاه عمومی حقوقی زنجان) نیز پرونده را عینا به دیوان عالی کشور ارسال به لحاظ سبق ارجاع به این شعبه ارجاع گردیده است پرونده حکایت دیگری ندارد. بتاریخ فوق هیأت شعبه با حضور امضاء کنندگان ذیل تشکیل جلسه داده است پس از قرائت گزارش عضو ممیز پرونده و انجام مشاوره به شرجآتی مبادرت به صدور رأی می‌نماید: 
. 
رأی شعبه
. 
همانطور که در دادنامه قبلی این شعبه به شماره (۹۵ / ۰۰۰۴۵ ۹۵ / ۲ / ۵) اشاره گردید رأی فرجام خواسته به شماره ۹۴ / ۰۰۷۳۱ ۹۴ / ۱۱ / ۷ صادره از شعبه دهم دادگاه عمومی حقوقی زنجان از شمول مندرجات ماده ۳۶۷ قانون آئین دادرسی دادگاه‌های عمومی و انقلاب در امور مدنی خارج است و اسقاط حق تجدیدنظرخواهی موجب قطعیت احکام نبوده و در قانون پیش‌بینی‌نشده است لذا دیوان عالی کشور مواجه با تکلیفی نمی‌باشد پرونده عینا به شعبه صادرکننده رأی فرجام خواسته اعاده می‌گردد. 
. 
حسین طالبی رئیس سعید عمرانی مستشار
. 
. 
<#>
. رأی خلاصه جریان پرونده. خواهان زوج آقای‌ی. س. ک. فرزند م. ۳۴ ساله شغل آزاد محل اقامت زوجین فریدون‌کنار طی دادخواست تقدیمی به ریاست محترم دادگاه عمومی فریدون‌کنار پیوست سند نکاحیه و اظهارنامه و تعهدنامه زوجه به طرفیت خوانده همسرش خانم س. ف. پ. ب. فرزند ع. ۳۳ ساله محل اقامت بابلسر تقاضای صدور گواهی عدم امکان سازش نموده و در شرح دادخواست نوشته اینجانب بدینوسیله معروض می‌داردکه زوجه به تاریخ ۸۶ / ۱ / ۲۷ به عقد زوجیت بنده درآمده و برغم داشتن فرزند مشترک (پسر) که نزد بنده می‌باشد زوجه فاقد تعهد نسبت به مبانی خانواده و تکالیف زوجیت بوده که به دفعات اقدام به ترک منزل و خانواده نموده که تعهدنامه و اظهارنامه پیوستی نیز مؤید این مدعا است و حالیه طبق مراتب معروضه صدور حکم طلاق مورد استدعاست و پرونده پس از تشریفات ثبت و ارجاع در شعبه اول دادگاه عمومی حقوقی شهرستان بابلسر مطرح و در جلسه اولیه دادگاه که خوانده حضور نداشته خواهان گفته دعوی به شرح دادخواست تقدیمی است. خوانده همسرم می‌باشد در سال حداقل پنج ماه می‌گذارد و می‌رود خانه مادرش به من توجهی ندارد بعضی مواقع چند روز بدون خبر می‌رود یک‌بار شکایت هم کرده‌ام افراد ناشناس به حسابش پول واریز می‌کنند تعهد هم داد و مع‌الوصف بازهم رفته والان دقیقا چهارماه است رفته است. تقاضای صدور گواهی عدم سازش را دارم. یک فرزند مشترک به نام ط. س. داریم که در شناسنامه اسمش الف. است پیش من است و از قبول بچه هم امتناع می‌نماید. دادگاه قرار ارجاع امر به داوری صادر کرده است و داوران انتخابی زوجین در گزارش مشترک اعلام داشته‌اند چند جلسه با حضور زوجین تشکیل، زوج اظهار داشته به جهت عدم تفاهم اخلاقی تقاضای جدائی و طلاق را دارم و زوجه اظهار داشته زندگی خود را دوست دارم و اگر زوج مصر به طلاق است باید کلیه حق و حقوق مرا بپردازد و خلاصه اظهار داشته‌اند سعی و تلاش جهت صلح و سازش مؤثر واقع نشد و پزشک قانونی بابلسر اعلام داشته نتیجه آزمایش بارداری خانم س. ف. پ. ب. منفی گزارش‌شده است و شعبه اول دادگاه عمومی (حقوقی) شهرستان بابلسر پس از تحقیقات انجام‌شده در دادنامه شماره ۰۰۲۲۷ - ۹۴ / ۳ / ۲۳ در خصوص دعوی آقای‌ی. س. ک. به طرفیت خانم س. ف. پ. ب. مبنی بر صدور گواهی عدم امکان سازش نظر به اینکه طبق سند رسمی رابطه زوجیت دائم خواهان و خوانده محرز است و مساعی دادگاه و مرکز مشاوره خانواده و داوران منتخب جهت سازش مؤثر نشده است و خواهان اصرار به طلاق، دادگاه به استناد مواد قانونی که ذکر نموده است مبادرت به صدور گواهی عدم امکان سازش کرده است و خواهان می‌تواند با مراجعه به احد از دفاتر رسمی طلاق زوجه را مطلقه به طلاق رجعی نماید به موجب سند رسمی مورخ ۹۲ / ۸ / ۱۸ زوجه از مهریه، نفقه و سایر حقوق خود تا این تاریخ صرفنظر و به زوج بذل نموده است و از آن تاریخ به بعد زوجه حسب اظهاراتش در جلسه مورخ ۹۳ / ۱۱ / ۱۵ در تمکین زوج نیست تا مستحق نفقه باشد حضانت فرزند مشترک با زوجه است و زوج مبلغ بیست میلیون ریال به عنوان نحله به زوجه بپردازد که از ناحیه زوج در خصوص نحله و زمان ملاقات فرزند مشترک مورد اعتراض و طی دادخواست تجدیدنظر در خصوص آن تجدیدنظرخواهی نموده است. لذا پرونده در شعبه ۱۳ دادگاه تجدیدنظر استان مازندران مطرح و در دادنامه شماره ۰۰۵۶۱ - ۹۴ / ۴ / ۲۵ نظر به اینکه از ناحیه تجدیدنظرخواه ایراد موجه و مدللی که قابل امعان نظر باشد به عمل نیامده است رأی صادره را مبری از نقض دانسته و ضمن رد تجدیدنظرخواهی انجام‌شده دادنامه تجدیدنظرخواسته را تأیید نموده است و اعتراض خانم س. ف. راجع به عدم تعیین حقوق زوجه نظر به اینکه اعتراض در قالب دادخواست نمی‌باشد دادگاه خود را موجه با تکلیفی نداشته است متعاقبا زوج آقای‌ی. س. ک. طی دادخواست تقدیمی نسبت به دادنامه دادگاه تجدیدنظر مذکور فرجام‌خواهی نموده است بدین جهت پرونده به دیوان عالی کشور ارسال و به این شعبه (۲۶ دیوان عالی کشور) ارجاع گردیده است. هیئت شعبه در تاریخ بالا تشکیل گردید. پس از قرائت گزارش آقای رضا انصاری عضو ممیز و اوراق پرونده و دادنامه شماره ۵۶۱ - ۹۴ / ۴ / ۲۵ فرجام خواسته مشاوره نموده چنین رأی می‌دهد: 
. 
. رأی شعبه دیوان عالی کشور. با توجه به محتویات پرونده‌های بدوی و تجدیدنظر و مستندات ابرازی زوجین بر دادنامه فرجام خواسته ایرادی وارد نمی‌باشد زیرا: ۱ - اینکه زوج بیان داشته است: زوجه به استناد تعهدنامه مورخ ۹۲ / ۸ / ۱۸ کلیه حقوق از جمله مهریه، نفقه و غیره و هر چیزی که حق قانونی زوجه محسوب می‌شود را به وی بذل نموده بنابراین تعیین نحله توسط دادگاه بدوی و تأیید آن توسط دادگاه تجدیدنظر صحیح نمی‌باشد، صحیح نیست زیرا زوجه طبق بند ۱ تعهدنامه مذکور در تاریخ ۹۲ / ۸ / ۱۸ مسائل مذکوره را بذل نموده است ولی تاریخ تقدیم دادخواست طلاق توسط زوج در تاریخ ۹۴ / ۴ / ۳۰ می‌باشد.۲ - بند ب تبصره ۶ ماده واحده قانون اصلاح مقررات مربوط به طلاق مصوب ۱۳۷۱ / ۸ / ۲۸ با تصویب قانون حمایت خانواده مصوب ۹۱ / ۱۲ / ۱ نسخ نشده است زیرا در بند ۸ ماده ۵۸ این قانون به این امر تصریح‌شده است در صورتی که متقاضی طلاق زوجه نباشد دادگاه باید مبلغی را به عنوان نحله تعیین نماید که زوج به زوجه بپردازد و تاریخی که دادگاه حکم صادر نموده و این الزام را بر زوج وارد نموده ۹۴ / ۲ / ۲۳ بوده یعنی حدود سه سال قبل زوجه حقوق حاصل‌شده در آن زمان را بذل نموده است نه حقی که هنوز حاصل نشده و با صدور گواهی عدم امکان سازش حاصل می‌شود و ابراء و بذل مالم یجب صحیح نمی‌باشد بنابراین زوجه مستحق نحله می‌باشد. علی‌هذا دادنامه فرجام خواسته ابرام می‌گردد. / ر
. 
جعفر الهی (مستشار) محمد ربانی نژاد (عضو معاون) 
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۰۴۰۴۱۰۰۷۳۰ شماره دادنامه: ۹۵۰۹۹۷۰۹۴۲۶۰۰۰۳۹ شعبه: شعبه پنجاه و دوم دیوان عالی کشور تاریخ: ۱۳۹۵ / ۰۳ / ۳۱ - ۱۳:۵۴ قاضی: یوسف هاشم پور قاضی: جعفر الهی
. 
خلاصه جریان پرونده
. 
برابر دادخواست تقدیمی آقای ب. ر. ز. به طرفیت خانم ف. الف. به خواسته صدور حکم به فسخ نکاح به این توضیح که در تاریخ ۹۴ / ۳ / ۳۰ ازدواج نمودیم اما پس از ۱۴ روز متوجه شدم که زوجه قبلا دارای همسر بوده که پس از شش ماه زندگی مشترک طلاق گرفته اما زوجه این موضوع را از من کتمان نموده است و اقدام به شناسنامه المثنی نموده و مرا فریب داد در نتیجه خیار فسخ برایم ایجاد شد ص ۵ در جلسه دادگاه زوج همان مطالب دادخواست را بیان نمود و وکیل زوجه بیان داشت چهار ماه قبل از ازدواج با موکله، زوج به این مسئله واقف بود و از موارد فسخ نکاح نمی‌باشد ص ۱۴ - ۱۳ از پدر و مادر و خواهر خواهان به عنوان گواه تحقیق شد که گفته‌اند زوجه در موقع خواستگاری گفت من ازدواج نکردم ص ۱۸ تا ۲۳ دادگاه طی دادنامه شماره ۲۰۹ مورخ ۹۴ / ۱۲ / ۹ با استدلال به اینکه عیوب موجب فسخ نکاح در مواد ۱۱۲۱ - ۱۱۲۲ - ۱۱۲۳ قانون مدنی ذکر شد و کتمان ازدواج قبلی از موارد منصوص در مواد مذکور نمی‌باشد و اشتراط در ماده ۱۱۲۸ قانون مدنی که نه شرط لفظی وجود دارد و نه شرط بنایی و اظهارات گواهان نیز متعارض و تلقینی بود در نتیجه شرط عدم ازدواج ثابت نشد و حکم به بطلان دعوی فسخ نکاح صادر کرد ص ۲۸ پس از ابلاغ رأی نسبت به آن از سوی زوج تجدیدنظر خواهی شد ص ۳۵ و دادگاه تجدیدنظر شعبه دوم استان اردبیل طی دادنامه ۷۷ مورخ ۹۵ / ۳ / ۱۲ رأی بدوی را تأیید نمود ص ۴۱ پس از ابلاغ رأی نسبت به آن فرجام‌خواهی از ناحیه زوج به عمل آمد و در لایحه آمده است ۱ - زوجه سند شناسنامه المثنی ارائه داد در حالیکه قبلا به مدت شش ماه در عقد کس دیگر بود خود را دوشیزه معرفی کرد که اولین بار است ازدواج می‌کند در نتیجه موجب فریب در ازدواج و تدلیس اینجانب شد و اگر می‌گفت یا ازدواج نمی‌کردم و یا با شرائط یک زن مطلقه ازدواج می‌کردم و به محض اطلاع نارضایتی خود را طی اظهارنامه اعلام نمودم و تقاضای تفاسخ شدم و چون زوجه حاضر به تفاسخ نشد مجبور به تقدیم دادخواست فسخ نکاح شدم پرونده پس از سیر مراحل قانونی به دیوانعالی کشور ارسال و به این شعبه ارجاع گردید اکنون با تهیه گزارش لازم معد برای صدور رأی مقتضی می‌باشد. 
. 
رأی شعبه
. 
با توجه به محتویات پرونده و مستندات ابرازی و اظهارات طرفین و شهود و مستندات قانونی بر دادنامه فرجام خواسته ایرادی وارد نمی‌باشد به استناد ذیل ماده ۳۷۰ ق. آ. د. م رأی فرجام خواسته ابرام می‌گردد. 
. 
جعفر الهی (رئیس) یوسف هاشم پور (عضو معاون) 
. 
. 
<#>
. رأی خلاصه جریان پرونده. در پرونده پیوست آقای م. ر. دادخواستی به طرفیت خانم ن. خ. به خواسته ثبت واقعه نکاح ازدواج (مطابق مذهب امام م. شافعی) را به دادگستری مریوان تقدیم که پس از ثبت در تاریخ ۹۳ / ۵ / ۵ جهت رسیدگی به شعبه اول دادگاه حقوقی مریوان ارجاع شده است خواهان در توضیح خواسته مرقوم داشته: «… در مورخ ۹۱ / ۱۱ / ۱۲ با خانم ن. خ. ازدواج نموده‌ام و از آن تاریخ زندگی مشترک را آغاز نموده و در تهران زندگی می‌کنیم اکنون خانواده ایشان و خود ایشان بدون هیچ‌گونه دلیل از مراجعه به دفتر ثبت ازدواج امتناع می‌نمایند ….» ; شعبه مرجوع الیه پس از جری تشریفات قانونی صدور دستور ابلاغ نسخه ثانی دادخواست و تشکیل جلسه دادرسی (بدون حضور خوانده) صفحه ۱۳ پرونده، ملاحظه و خلاصه‌نویسی از پرونده استنادی به شرح صفحه ۲۸ پرونده، ختم رسیدگی اعلام و برابردادنامه شماره ۰۰۰۱۳۹۳ ۱۳۹۳ / ۱۰ / ۸ چنین رأی داده است: «در خصوص دادخواست م. ر. فرزند ل. با وکالت آقای ع. و. بطرفیت خوانده ن. خ. فرزند ص. بخواسته الزام به ثبت واقعه نکاح فی‌مابین، دادگاه با عنایت به محتویات پرونده از جمله نکاحیه عادی مورخ ۱۳۹۱ / ۱۱ / ۱۲ و پرونده استنادی شعبه اجرای احکام کیفری مبنی بر اینکه در تاریخ ۱۳۹۱ / ۱۱ / ۱۲ با یکدیگر عقد نکاح دائم و با مهریه دویست عدد سکه بهار آزادی عندالمطالبه بر ذمه زوج و هفت گرم طلای حاضر ازدواج نموده‌اند و ثمره این ازدواج فاقد فرزند مشترک می‌باشد لذا دادگاه با عنایت به جمیع اوراق و محتویات پرونده، مفاد دادخواست تقدیمی، اظهارات وکیل خواهان در جلسه رسیدگی و اینکه خوانده علیرغم ابلاغ قانونی حاضر نگردیده و لایحه‌ای نیز ارسال ننموده خواسته خواهان را ثابت تشخیص داده و مستندا به مواد ۱۲۵۷ و ۱۲۵۶ قانون مدنی و ماده یک قانون ازدواج، خوانده را به ثبت رسمی ازدواج با مهریه مزبور ملزم تا با مراجعه به یکی از دفاتر ثبت ازدواج نسبت به ثبت آن اقدام نماید. رأی صادره غیابی محسوب ظرف مهلت بیست روز پس از ابلاغ قابل واخواهی سپس ظرف مهلت مذکور قابل تجدیدنظرخواهی در محاکم محترم تجدیدنظر استان کردستان می‌باشد.» ; خانم ن. خ. در مهلت قانونی از رأی غیابی صادره واخواهی کرده و دادگاه پس از رسیدگی و تشکیل جلسه با حضور واخوانده و وکیل ایشان آقای ع. وطن‌دوست (واخواه در جلسه حاضر نشده و لایحه‌ای ارسال نموده) ختم رسیدگی را اعلام و مطابق دادنامه شماره ۹۴۰۰۰۳۲۱ مورخ ۹۴ / ۳ / ۱۲ چنین رأی داده است: «… با عنایت به جمیع اوراق و محتویات پرونده و مدافعات وکیل واخوانده در جلسه رسیدگی و این‌که تقاضای تجدید جلسه مرضی که مانع حرکت باشد تشخیص نمی‌گردد مستندا به ماده ۶ - ۳ قانون آئین دادرسی مدنی حکم صادره را عینا تأیید و اعلام می‌دارد …» ; از رأی اخیر الصدور نیز تجدیدنظرخواهی شده است شعبه هفتم دادگاه تجدیدنظر استان کردستان پس از رسیدگی مفصل و تشکیل جلسات متعدد دادرسی برابر دادنامه شماره ۹۴۰۰۰۷۸۵ مورخ ۹۴ / ۹ / ۸ چنین رأی داده است: «در دادنامه شماره ۹۳۰۹۹۷۸۷۲۸۶۰۱۳۹۳ مورخ ۱۳۹۳ / ۱۰ / ۸ صادره از شعبه اول دادگاه عمومی حقوقی دادگستری شهرستان مریوان غیابا خوانده «ن. خ.» ; به ثبت رسمی ازدواج با مهریه دویست عدد سکه تمام بهار آزادی و هفت گرم طلا در دفتر رسمی ازدواج محکوم‌شده است دادنامه مذکور مورد واخواهی قرار گرفته با صدور دادنامه شماره ۰۰۳۲۱ مورخ ۱۳۹۴ / ۳ / ۱۲ تأیید و اعلام‌شده است دادنامه مارالبیان مورد تجدیدنظرخواهی خواهان پرونده «خانم ن. خ.» ; قرار گرفته پرونده پس از تبادل لوایح به محاکم تجدیدنظر ارسال و به این شعبه ارجاع گردیده است دادنامه معترض عنه با اصول و مقررات و موازین مخالفتی ندارد و ایراد و اشکالی که موجب تخدیش آن باشد مشاهده نگردیده است زیرا اولا طرفین به وجود علقه زوجیت فیمابین اقرار و اعتراف نموده‌اند و یک سال و چهارده ماه در زیر یک سقف همبستر بوده‌اند ثانیا تجدیدنظرخوانده «زوج» ; آقای صالح ر. در دادنامه شماره ۰۰۰۱۲ مورخ ۱۳۹۲ / ۱ / ۲۶ صادره از شعبه یکصد و یک دادگاه عمومی جزایی دادگستری شهرستان مریوان به اتهام عدم ثبت واقعه نکاح دائم تجدیدنظر خواه «خانم ن. خ.» ; در دفتر رسمی ثبت ازدواج به پرداخت جزای نقدی محکوم‌شده است ثالثا حسب اقرار تجدیدنظرخواه ایشان دادخواست مطالبه مهریه را مطرح نموده و حکم مقتضی در این خصوص صادر گردیده است رابعا ولی زوجه در جلسه دادگاه بالصراحه اعلام داشته است که ذیل عقدنامه نکاح مورخ ۹۱ / ۱۱ / ۱۲ را امضاء نموده‌ام و قبول دارم و به م. دولت یاری وکالت داده‌ام که دخترم را به عقد شرعی آقای م. ر. «تجدیدنظرخوانده» ; درآورد و این امر صورت گرفت مهریه دخترم حین العقد هفت گرم طلای نقدی و دویست عدد سکه تمام بهار آزادی است خامسا عاقد در جلسه دادگاه انعقاد علقه زوجیت راتأیید نموده فلذا شبهه‌ای در صحت نکاح فی‌مابین طرفین پرونده وجود ندارد و نیازی به احضار شهود که وکیل تجدیدنظرخواه در لایحه تقدیمی که ثبت و ضم پرونده می‌باشد درخواست آن را نموده بود نیست و در مورد فریب در ازدواج که وکیل تجدیدنظرخواه در لایحه تقدیمی آن را مطرح نموده است و مدعی شده دادگاه می‌بایست در این خصوص رسیدگی می‌کرد، محمل قانونی ندارد اگر زوجه تجدیدنظرخواه مدعی تدلیس است می‌تواند به دادگاه مراجعه نموده و طرح دعوی نماید دادگاه در این خصوص حکم مقتضی را صادر می‌کند. فلذا دادگاه مستندا به ماده ۳۵۸ قانون آئین دادرسی مدنی دادگاه‌های عمومی و انقلاب ضمن رد تجدیدنظرخواهی تجدیدنظرخواه دادنامه تجدیدنظرخواسته را تأیید و اعلام می‌دارد رأی صادره ظرف بیست روز پس از ابلاغ قابل فرجام‌خواهی در دیوانعالی کشور می‌باشد.» ; رأی دادگاه تجدیدنظر در تاریخ ۹۴ / ۱۰ / ۱۲ ابلاغ‌شده آقای م. غ. به وکالت از خانم ن. خ. با تقدیم دادخواست که به شماره ۹۴۰۷۹ مورخ ۹۴ / ۱۰ / ۳۰ ثبت گردیده از رأی دادگاه تجدیدنظر فرجام‌خواهی نموده است دادگاه پس از جری تشریفات قانونی وتبادل لوایح پرونده را به دیوان عالی کشور ارسال کرده که پس از وصول و ثبت در دفتر کل در تاریخ ۹۵ / ۱ / ۲۸ جهت رسیدگی به این شعبه ارجاع شده است مشروح لوایح هنگام شور قرائت خواهدشد. هیأت شعبه در تاریخ بالا تشکیل گردید پس از قرائت گزارش آقای سعید عمرانی عضو ممیز و ملاحظه اوراق پرونده مشاوره نموده چنین رأی می‌دهد: 
. 
. رأی شعبه دیوان عالی کشور. نظر به اینکه خواسته ثبت واقعه ازدواج است و نه اصل اثبات نکاح بنا به مراتب و مستظهر به رأی وحدت رویه ۶۶۶ - ۸۳ / ۳ / ۱۹ هیأت عمومی دیوان عالی کشور فرجام‌خواهی ازمصادیق ماده ۳۶۸ قانون آئین دادرسی مدنی خروج موضوعی دارد و قابل طرح و رسیدگی نمی‌باشد بناء علی‌هذا پرونده بلا اقدام اعاده می‌شود. 
. 
حسین طالبی-رئیس شعبه سعید عمرانی
. 
. 
<#>
. رأی شعبه دیوان عالی کشور. پیرو گزارش و دادنامه شماره ۱۶۳ - ۹۴ / ۶ / ۱۸ صادر شده از این شعبه که پرونده به شعبه دوم دادگاه تجدیدنظر استان کهگیلویه و بویراحمد ارجاع شده است. آن شعبه طرفین را جهت رسیدگی دعوت کرده است. جلسه دادگاه در تاریخ ۹۴ / ۱۰ / ۲۰ با حضور زوجه و وکیل وی تشکیل شد و زوج با وجود ابلاغ حاضر نشده است. ولی لایحه‌ای تسلیم داشته است با شرح مطالبی در اطراف زندگی مشترک بیان داشت من نه او را در تنگنا قرار دادم و نه موجب تحقق شرط ضمن عقد شدم راضی به طلاق زوجه نیستم. زوجه گفت چند بار توسط شوهرم مورد ضرب و جرح قرار گرفتم و گواهی پزشکی قانونی ضمیمه پرونده است اما چون در شهر غریب بودم شکایت نکردم. وکیل زوجه گفت دو فقره گواهی پزشکی در پرونده موجود است زوج نفقه پرداخت نکرده است. پرونده‌های مطالبه مهریه و الزام به تمکین حاکی از کراهت شدیده زوجه به زوج است و کراهت شدید شدید شدید است. تقاضای صدور حکم طلاق را دارم. دادگاه با اعلام ختم رسیدگی طی دادنامه شماره ۱۲۲۳ - ۹۴ / ۱۰ / ۲۲ با این استدلال که دادنامه‌ها و گواهی پزشکی‌های پیوست بر اختلاف شدید و مفارقت طولانی مدت زوجین حاکی است و ادامه این وضع به مصلحت زوجین نمی‌باشد لذا با تحقق عسروحرج برای زوجه به استناد ماده ۱۱۳۰ ق. م و تبصره همین ماده از قانون مدنی و مواد ۲۹ و ۳۳ قانون حمایت خانواده حکم به اجبار زوج به طلاق صادر و اعلام نموده است و ادامه داده است: چون زوجه در جلسه دادگاه کلیه حقوق مالی خود را بذل نموده است لذا دادگاه در این خصوص مواجه با تکلیفی نمی‌باشد. زوج از این رأی فرجام‌خواهی نموده است و پرونده به این شعبه ارجاع شده است. ایراد زوج اختصارا این است: این حکم از احکام نادری است که در تاریخ تشکیل عدالت خانه صادر شده است و مغایر با قانون می‌باشد به علاوه در نحوه رسیدگی و صدور حکم و اعلام به اصحاب دعوی هم غیرمتعارف عمل شده است زیرا حکم در تاریخ ۱۳۹۴ / ۱۰ / ۲۲ صادر شده و در ۹ صبح روز ۱۳۹۴ / ۱۰ / ۲۲ در تلگرام خانم ن. رأی مورد اعتراض را ارسال نموده که به امضاء مستشاران رسیده است که جهت ملاحظه ضمیمه می‌باشد. خلاصه پاسخ وکیل فرجام خوانده این است:۱ - فرجام‌خواه طبق شقوق ماده ۳۴۸ ق. آ. د. م صورت نگرفته است.۲ - زوجه با بذل مهریه و تقاضای طلاق موجب اطاله دادرسی نشده است بلکه با استعلام از مخابرات (حدفاصل تاریخ‌های ۹۴ / ۱۰ / ۲۰ تا ۹۴ / ۱۰ / ۳۰) دقیقا قصد نامبرده را مبنی بر دریافت وجه روشن می‌کند.۳ - زوجین جمعا ۶ ماه زندگی مشترک داشته‌اند با بذل مهریه از سوی زوجه و کراهت شدیده ادامه این حالت خارج از انصاف می‌باشد.۴ - زوج نسبت به همه اعم از زوجه و دادگستری توهین می‌کند و یکبار حاضر در جلسه نشده است.۵ و ۶ - اگر در متن لایحه توجه شود ایشان بیشتر به حواشی می‌پردازد چه اشکالی دارد که در روز صدور رأی از طریق پیامک به زوجه ابلاغ‌شده باشد؟ و بعد از ۵ روز به این‌جانب ابلاغ‌شده است.۷ - خواهش دارم از مخابرات تمامی پیامک‌های موکله و زوج را مطالبه نمائید تا تکلیف این مجموعه با اصحاب دعوی روشن گردد.۸ - دادنامه شماره ۹۷۲ - ۸۸ / ۱۰ / ۲۴ حاکی است زوجه مهریه‌اش را بذل کرده است. زوج در استناد به مدارک قائل به تفکیک است و اظهارات فرجام‌خواه مستند نمی‌باشد لذا تصمیم مقتضی مورد استدعاست. هیئت شعبه در تاریخ بالا تشکیل گردید. پس از قرائت گزارش آقای جعفر الهی عضو ممیز و اوراق پرونده و دادنامه شماره ۱۲۲۳ - ۹۴ / ۱۰ / ۲۲ فرجام خواسته مشاوره نموده چنین رأی می‌دهد:. رأی شعبه دیوان عالی کشور. با توجه به محتویات پرونده‌های بدوی و تجدیدنظر و مستندات ابرازی طرفین دادنامه فرجام خواسته مخدوش است زیرا:۱ - صرف‌نظر از استدلال دادگاه در خصوص مبانی تحقق عسروحرج برای زوجه اینکه دادگاه با استناد به اظهارات زوجه که کلیه حقوق مالی خود را بذل نموده و دادگاه در این خصوص مواجه با تکلیف نمی‌باشد با وجودی که وکیل زوجه در سطر ۵ ص ۲۱۹ صورت‌جلسه دادگاه مطالبه مهریه را احدی از موارد موجب اختلاف بیان داشته و در خاتمه صورت‌جلسه بیان داشته زوجه کلیه حقوق مالی خود را در قبال طلاق بذل نموده است ولی مشخص ننموده چه حق مالی از وی بعهده زوج باقی‌مانده است؟ از طرفی دادگاه مشخص ننموده است نوع طلاقی که وی مجوز آن را صادر نموده چیست؟ تا سردفتر بتواند در ثبت طلاق نوع آن را ذکر نماید به ویژه اینکه در صدر ماده ۲۹ ق. ح. خ دادگاه‌ها را مکلف نموده است تکلیف جهیزیه، مهریه و نفقه ….. را مشخص نماید نه اینکه با اعلام گذشت از سوی زوجه در صورت استحقاق خود را مواجه با تکلیف نداند بلی در ذیل ماده ۲۹ آمده است بعد از آنکه دادگاه تکلیف حقوق مالی زوجه را مشخص نمود در مقام اجراء و ثبت طلاق زوجه می‌تواند اعلام کند که راضی به ثبت طلاق بدون اخذ حقوق مالی می‌باشد نه اینکه دادگاه هنگام صدور حکم طلاق از تعیین تکلیف حقوق مالی زوجه شانه خالی کند ضمنا مطالب ابرازی زوج در لایحه نهایی در خصوص ابلاغ قابل تأمل رئیس محترم شعبه می‌باشد. علی‌هذا با نقض دادنامه فرجام خواسته به استناد بند ۵ ماده ۳۷۱ و شق الف ماده ۴۰۱ ق. آ. د. م رسیدگی را به همان شعبه محول می‌نماید. / ر
. 
جعفر الهی (مستشار) محمد ربانی نژاد (عضو معاون) 
. 
. 
<#>
. رأی شعبه دیوان عالی کشور. در تاریخ ۱۳۹۴ / ۸ / ۱۶ آقای الف. ت. باستناد تصاویر مصدق سند ازدواج شماره … مورخ ۱۳۷۶ / ۲ / ۱۷ دفتر ازدواج شماره … حوزه ثبتی تهران و شناسنامه و کارت ملی و اقرار نامه شماره& … مورخ ۱۳۹۳ / ۷ / ۲۶ دفتر رسمی شماره … حوزه ثبتی ملارد دادخواستی بخواسته صدور گواهی عدم امکان سازش به طرفیت خانم ز. ع. ن. تقدیم و توضیح می‌دهد در تاریخ ۱۳۷۶ / ۲ / ۱۷ با خوانده ازدواج دایم نموده‌ام و سه فرزند مشترک ۲ پسر و یک دختر داریم در حال حاضر ادامه زندگی مشترک مقدور نیست با تقدیم دادخواست تقاضای رسیدگی و وفق خواسته برای طلاق همسرم را دارم شعبه ۲۳۶ دادگاه خانواده تهران به موضوع رسیدگی و در تاریخ ۱۳۹۴ / ۱۰ / ۲۱ با حضور زوجین تشکیل جلسه داده و خواهان اظهار می‌دارد تقاضای رسیدگی و صدور رأی طبق دادخواست را دارم و سه فرزند مشترک بنام م. ۱۴ ساله و مائده ۱۱ ساله و ماهان ۷ ساله داریم. ادامه زندگی با خوانده ممکن نیست و او بمن خیانت کرده بود و نمی‌توانم اثبات کنم طبق سند رسمی تمام حق و حقوق را داده‌ام و نفقه بچه‌ها را می‌دهم. حساب کردم حقوق او مبلغ بیست میلیون تومان می‌شود در نتیجه سه دانگ خانه مبلغ هشتاد میلیون ارزش دارد به وی منتقل کردم و نامبرده در دفتر اقرار کرده تمام حق و حقوق خود را گرفته است خوانده اظهار می‌دارد من طلاق نمی‌خواهم و بچه‌ها را هم نمی‌خواهم خواهان بمن اتهام خیانت زده است و در مورد سه دانگ خانه باید عرض کنم که من از ارثیه پدری پول به شوهرم داده‌ام و منزل را خریداری کرده است و اقرار نامه را امضاء کردم و شوهرم مرا فریب داده است. خواهان اظهار می‌دارد سر دفتر مفاد اقرار نامه را برای خوانده خوانده بود و او آنرا امضاء کرده است قبلا چندین دفعه دادخواست طلاق داده بودیم و سیاهه و لیست جهیزیه را بدهد تا آنرا مسترد کنم. دادگاه قرار ارجاع امر به داوری را صادر می‌کند و بخوانده اخطار می‌کند لیست جهیزیه را بدادگاه ابراز کند و از دفتر خانه اسناد رسمی شماره ۳۱ ملارد در مورد اصالت آن استعلام می‌کند. دفتر اسناد رسمی شماره ۳۱ حوزه ثبتی ملارد در تاریخ ۲۷ / ۱۰ / ۱۳۹۴ بدادگاه اعلام می‌کند باستناد وکالتنامه رسمی شماره ۱۲۹۲۱۹ آقای الف. ت. مقدار سه دانگ پلاک ۲ / ۳۱۹۷۳ را بخانم ز. ع. ن. با وکالت بلاعزل انتقال وکالتی داده و نیز فتوکپی اقرار نامه رسمی شماره ۱۲۹۲۲۰ مورخ ۱۳۹۲ / ۷ / ۲۴ این دفتر خانه که بموجب آن خانم ز. ع. ن. اقرار به وصول کلیه مهریه اجرت‌المثل و نفقه زمان زناشوئی و عده از طرف زوج نموده و نامبرده را ابراء کرده است. داور زوج در تاریخ ۱۳۹۴ / ۱۰ / ۲۷ و داور انتخابی دادگاه برای زوجه در تاریخ ۱۳۹۴ / ۱۱ / ۱۸ نظرات خود را در مورد عدم سازش زوجین بدادگاه اعلام می‌کنند. دادگاه پایان رسیدگی را اعلام و طی رأی شماره ۱۸۲۹ - ۱۳۹۴ / ۱۲ / ۲ با شرح دعوای خواهان و احراز رابطه زوجیت فیمابین اصحاب دعوا و انعکاس اظهارات و نظرات داوران باستناد ماده ۱۳۳ قانون مدنی و مواد ۲۷ - ۲۹ - ۳۱ - ۳۲ - ۳۴ - ۳۷ - ۳۸ و ۳۹ قانون حمایت خانواده گواهی عدم امکان سازش صادر و به زوج اجازه می‌دهد بهمراه زوجه به یکی از دفاتر رسمی طلاق مراجعه با مسترد نمودن جهیزیه مطابق سیاهه، زوجه را مطلقه نماید و نوع طلاق رجعی می‌باشد. در خصوص مهریه اجرت‌المثل ایام زندگی مشترک و نفقه معوقه و ایام عده، چون زوجه بموجب سند رسمی شماره ۱۲۹۲۲۰ مورخ ۱۳۹۳ / ۷ / ۲۴ دفتر خانه شماره ۳۱ ملارد اقرار بدریافت نموده است لذا این دادگاه در مقابل آن تکلیفی ندارد و نگهداری فرزندان بنام م. ۱۴ و ماهان ۷ ساله را به پدر واگذاری می‌نماید و برای مادر زمان ملاقات تعیین می‌کند و سر دفتر طلاق مکلف است از زوجه قبل از طلاق گواهی عدم بارداری را اخذ نماید و مدت اعتبار گواهی عدم امکان سازش سه ماه پس از قطعیت رأی می‌باشد. رأی در تاریخ ۱۳۹۴ / ۱۲ / ۱۱ به زوجه ابلاغ و نامبرده پس از انقضاء مرحله تجدید نظر در تاریخ ۱۳۹۵ / ۱ / ۲۲ نسبت به آن فرجامخواهی می‌کند که پرونده پس از تبادل لوایح به دیوان عالی کشور ارسال و بررسی رسیدگی به این شعبه ارجاع می‌شود و لوایح طرفین در زمان قرائت گزارش و شور مطالعه خواهد گردید. هیات شعبه در تاریخ بالا تشکیل است و پس از قرائت گزارش آقای قدرت اله طیبی عضو ممیز و اوراق پرونده مشاوره نموده چنین رای می‌دهد. 
. 
. رأی شعبه دیوان عالی کشور. اعتراض فرجامخواه با توجه به مندرجات پرونده وارد نیست و رأی دادگاه بنا بجهات مندرج در آن و اقرار نامه شماره ۱۲۹۲۲۰ مورخ ۱۳۹۳ / ۷ / ۲۴ دفتر رسمی شماره …حوزه ثبتی ملارد و نظرات داوران، اصرار زوج به طلاق لذا رأی صادره مخالف قانون نمی‌باشد اما در مورد نفقه ایام عده که دادگاه در رأی خود بلحاظ اقرار نامه آنرا منتفی دانسته و برای زوجه برای مدت آن نفقه‌ای تعیین ننموده است با توجه بتاریخ اقرار نامه ۱۳۹۳ / ۷ / ۲۴ و تاریخ گواهی عدم امکان سازش بشماره ۱۸۲۹ - ۱۳۹۴ / ۱۲ / ۲ بوده و دادگاه طلاق را رجعی اعلام نموده است. و اینکه حقوق مربوط به ایام عده طلاق پس از وقوع طلاق تحقق‌یافته و ذکر این جمله که زوجه اقرار نموده ادعائی در مورد «عده» ; ندارد با توجه باینکه عده طلاق پس از صدور رأی بوده است و قبلا امری که واقع نشده زوجه نمی‌تواند آنرا به زوج ابرام نموده لذا - این مطلب که نفقه زمان عده از متن رأی حذف‌شده و در زمان اجرای مفاد حکم دادگاه مبادرت به تعلیمات قانونی بدایره اجراء خواهد نمود و مدت عده طلاق نیز سه طهر است بنابراین با اصلاح رأی باستناد ماده ۳۷۰ قانون آیین دادرسی دادگاه‌های عمومی و انقلاب در امور مدنی رأی صادره را (با اصلاحات مذکور) ابرام و پرونده اعاده می‌گردد. 
. 
شعبه دوازدهم دیوان عالی کشوررئیس: قدرت الله طیبی -مستشار: حیدرعلی حیدری
. 
. 
<#>
. رأی شعبه دیوان عالی کشور. شماره پرونده: ۹۴۰۹۹۸۱۷۸۳۲۰۰۱۰۱ شماره دادنامه: ۹۵۰۹۹۷۰۹۰۶۱۰۰۰۷۲ شعبه: شعبه اول دیوان عالی کشور تاریخ: ۱۳۹۵ / ۰۲ / ۲۷ - ۱۲:۱۸ قاضی: حمیدرضا موحدی قاضی: عنایت حیاتی
. 
خلاصه جریان پرونده
. 
محتویات پرونده کلاسه ۱۰۱ - ۹۴ شعبه اول دادگاه عمومی گمیشان دلالت دارد، که آقای ع. م. به وکالت از آقای ج. د. در تاریخ ۹۴ / ۲ / ۲ دادخواستی به خواسته تقاضای رسیدگی و صدورحکم به گواهی عدم امکان سازش با احتساب خسارات دادرسی و حق‌الوکاله وکیل به طرفیت خوانده خانم گ. ج. الف. تقدیم وتوضیح داده است که موکل در تاریخ ۹۱ / ۱ / ۶ با خوانده دعوی عقد رسمی نموده است. دارای یک فرزند مشترک دختر هستند. مهریه زوجه تمام و کمال حین العقد پرداخت گردیده است نظر به حدوث پاره‌ای اختلافات ادامه زندگی مشترک به دلیل عدم تفاهم اخلاقی برای موکل مقدور نیست. رسیدگی وصدور حکم به شرح خواسته مورد استدعاست در وقت رسیدگی مورخ ۹۴ / ۳ / ۲۰ وکیل خواهان حاضر گردیده به شرح دادخواست مطالب را تکرار نموده است. ارجاع امر به داوری، معرفی زوجه به پزشکی قانونی و اتخاذ تصمیم در مورد نوزاد هفت ماهه دختر خواستار شده است. دادگاه قرار ارجاع امر به داوری را صادر کرده است. با معرفی داوران وتفهیم مراتب داوری آقای خ. د. د. داور زوج اعلام داشته طی دو جلسه نشست با زوج اصرار به جدائی وطلاق دارد. و به نظر اینجانب مصلحت در طلاق است وتصمیم نهائی با مقام محترم قضائی می‌باشد. آقای اراز قلی الف. داور زوجه اعلام داشته است، داور زوج هیچ مراجعه وتماسی با من نداشته است. با توجه به اینکه زوجه دارای فرزند مشترک است تمایل به طلاق ندارد. اما در صورت صدور حکم طلاق خواهان دریافت تمام حقوق مالی خود از جمله اجرت‌المثل ایام زندگی زناشوئی، تنصیف دارائی، نفقه خود و فرزند مشترک و …. می‌باشد. آقای ع. الف. با ارائه وکالتنامه از جانب خوانده اعلام وکالت نموده است. دادگاه به لحاظ ضرورت اخذ توضیح پیرامون اینکه زندگی مشترک از چه تاریخی شروع‌شده است و ادعای مطالبه نفقه زوجه از چه تاریخی می‌باشد. دستور تعیین وقت رسیدگی و دعوت طرفین را صادر کرده است وقت رسیدگی به تاریخ ۹۴ / ۶ / ۹ تعیین‌شده است. وکیل خواهان اظهار داشته است در تاریخ ۹۱ / ۷ / ۲۷ زندگی مشترک شروع‌شده بنا به دلایلی زوجه در تاریخ ۹۳ / ۴ / ۹ زندگی مشترک را ترک نموده است. زوجین دارای یک فرزند مشترک دختر به نام‌ام کلثوم می‌باشند و مهریه تمام و کمال حین العقد به زوجه پرداخت‌شده است. زوجه جهیزیه را برده است و هیچ جهازدیگری ندارد. درخصوص فرزند مشترک تقاضای حق ملاقات برای موکل را خواستارم. موکل دوبار برای زوجه اظهارنامه ارسال داشته تا شاید حسابی جهت پرداخت نفقه اعلام نماید ولی پاسخی دریافت نکرده است. وکیل زوجه اظهار داشته است تاریخ آغاز و پایان زندگی مشترک مورد قبول است. موکله خواستار تمام حق وحقوق قانونی خود از جمله اجرت‌المثل، نفقه از تاریخ ۹۳ / ۴ / ۹ و نفقه فرزند مشترک از تاریخ ۹۳ / ۸ / ۱۵ و یارانه طفل که توسط خواهان دریافت می‌گردد خواستار است. درخصوص حضانت طفل با توجه به اینکه موکله قادر به نگهداری فرزند مشترک نیست. تقاضای تحویل به خواهان را داریم و این موضوع بارها و بارها مطرح گردید و موکله در این خصوص در عسروحرج و تنگنای مالی قرار دارد. درخصوص پرداخت نفقه به حساب موکله و ارسال اظهارنامه این موضوع مورد قبول نیست. این اقدامات درگذشته به جهت جلوگیری از مجازات در پرونده ترک انفاق مطرح گردیده است که عملا مؤثر قرار نگرفت و حکم به محکومیت وی نیز صادر گردید. خواهان اظهار داشته اینجانب حضانت فرزند مشترک را قبول می‌کنم خوانده اظهار داشته حاضرم الآن فرزند مشترک را به خواهان تحویل دهم و حق حضانت فرزند را از خود سلب می‌کنم فقط هفته‌ای یک‌بار به مدت ۲۴ ساعت از ساعت ۱۶ روز پنج‌شنبه تا ساعت ۱۶ روز جمعه با فرزندم ملاقات کنم و محل تحویل فرزند کلانتری سیمین شهر باشد. در محضر دادگاه فرزند را تحویل خواهان داده است. دادگاه به منظور تعیین میزان اجرت‌المثل، نفقه ایام گذشته و زمان عده، قرار ارجاع امر به کارشناسی صادر کرده است. با جری تشریفات، کارشناس انتخابی نظریه خود را ارائه که به شرح اوراق شماره ۴۷ الی ۵۰ در پرونده منعکس می‌باشد. با ابلاغ نظریه کارشناسی به اصحاب پرونده وسپس اخذ نظریه تکمیلی در مورد تعیین نفقه فرزندمشترک (ص ۶۴) سپس دادگاه قرار ارجاع امر به داوری صادر و به لحاظ انجام مراتب ضمن عدول از تصمیم اتخاذ شده مقرر داشته که زوجه به پزشکی قانونی معرفی شود. گواهی پزشکی قانونی حاکی است که باردار نمی‌باشد. (ص ۷۷) سپس دادگاه با ختم رسیدگی به شرح دادنامه شماره ۱۱۲۱ - ۹۴ / ۱۰ / ۱۹ گواهی عدم امکان سازش با شرایط مندرج در آن صادر کرده است. ضمنا خوانده را به پرداخت مبلغ یک‌میلیون وهشتاد هزار ریال بابت هزینه دادرسی، دو میلیون ریال دستمزد کارشناس و حق‌الوکاله وکیل طبق تعرفه قانونی درحق خواهان محکوم نموده است. وکیل خواهان نسبت به رأی صادره درخصوص تعیین حقوق مالی زوجه اعتراض فرجام‌خواهی نموده، پرونده به دیوان عالی کشور ارسال وبه این شعبه ارجاع شده است. عمده مطالب اعتراض معطوف به آن است که ادعا و اظهار نموده زوجین اهل سنت و دارای مذهب حنفی هستند براساس فقه حنفی استحقاق اجرت‌المثل ندارد و نیز درخصوص پرداخت نفقه گواهانی دارد حاضر به ادای شهادت هستند. مشروح لایحه هنگام شور قرائت می‌گردد. هیأت شعبه در تاریخ بالا تشکیل گردید. پس از قرائت گزارش آقای عنایت حیاتی عضوممیز وملاحظه اوراق پرونده مشاوره نموده چنین رأی می‌دهد: 
. 
رأی شعبه
. 
اعتراض فرجام‌خواهی آقای ع. م. به وکالت از آقای ج. د. نسبت به دادنامه شماره ۱۱۲۱ - ۹۴ / ۱۰ / ۱۹ صادره از شعبه اول دادگاه عمومی گمیشان وارد نیست و در خور پذیرش نمی‌باشد. زیرا اولا در رابطه با محکومیت زوج به پرداخت اجرت‌المثل ایام زناشوئی زوجه مستند قانونی آن تبصره الحاقی (مصوب مورخ ۸۵ / ۱۰ / ۲۳ مجمع تشخیص مصلحت نظام) به ماده ۳۳۶ قانون مدنی از باب استیفاء از عمل غیر و به لحاظ ضمان ناشی از آن‌که یکی از مبانی مسئولیت مدنی و الزامات خارج از قرارداد تلقی شده می‌باشد. و از شمول احکام مربوط به احوال شخصیه افراد خارج می‌باشد. ثانیا: در رابطه با ادعای پرداخت نفقه با توجه به محکومیت کیفری زوج در این خصوص که آراء مربوط به آن در صفحات ۳۴ و ۳۵ پرونده مضبوط می‌باشد. و اینکه درخلال دادرسی ادعائی در رابطه با پرداخت آن نشده و با وصف ابلاغ نظریه کارشناس در این خصوص اعتراض نسبت به آن به عمل نیامده است. لذا ادعای اخیر در باب پرداخت نفقه وجاهت ندارد وقابل امعان توجه نمی‌باشد. باتوجه به مراتب و اینکه رأی صادره با ادله موجود و منعکس در پرونده منطبق می‌باشد. و مغایرتی با موازین شرعی و قانونی ندارد. با رد اعتراض و مستند به مواد ۳۷۰ و ۳۹۶ قانون آئین دادرسی دادگاه‌های عمومی و انقلاب در امور مدنی تأیید و ابرام می‌گردد. / م
. 
شعبه اول دیوان عالی کشورمستشار: حمیدرضا موحدی عضومعاون: عنایت حیاتی
. 
. 
<#>
. رأی شعبه دیوان عالی کشور. بموجب کیفرخواست مورخ ۱۳۹۴ / ۸ / ۳۰ صادره از دادسرای عمومی و انقلاب خرم‌آباد آقایان ۱ - م. د. ۲ - ح. م. د. و ۲۴ متهم دیگر که جمعا ۲۶ نفر می‌باشند حسب مورد باتهامات شرکت در منازعه جمعی - داشتن سلاح غیر مجاز - تمرد در مقابل مأمورین و تخریب مجرم شناخته‌شده و برای ایشان تقاضای مجازات شده است (صفحه ۷۱۱ - ۷۱۲ جلد دوم) (توضیحا پرونده‌ای است حجیم و دارای سه جلد که اوراق آن بصورت فتوکپی می‌باشد). پرونده به دادگاه‌های کیفری ارسال و در شعبه ۱۰۱ دادگاه کیفری ۲ شهرستان خرم‌آباد مورد رسیدگی قرار گرفته است که این دادگاه پس از رسیدگیهای لازم سرانجام بموجب رأی مورخ ۱۳۹۴ / ۱۱ / ۱۳ با این استدلال که اتهام متهم اصلی قتل عمد است و میزان دیات جراحات وارده به برخی از شکات از جمله آقایان ر. د. و ع. د. بیش از نصف دیه کامل می‌باشد خود را صالح برسیدگی ندانسته و قرار عدم صلاحیت بشایستگی دادگاه کیفری یک استان لرستان صادر کرده است (صفحه ۷۸۷ و ۷۸۸) پرونده به شعبه اول دادگاه کیفری یک ویژه اطفال و نوجوانان ارجاع گردیده است و این شعبه نیز طبق دادنامه شماره ۰۰۹۰ - ۱۳۹۵ / ۳ / ۲۹ چنین استدلال نموده است که اولا پرونده متهم اصلی به علت متواری بودن وی در دادسرای خرم‌آباد در حال رسیدگی می‌باشد ثانیا رسیدگی به اتهام شرکا و معاونین متهم به قتل عمد در دادگاه کیفری یک مورد رسیدگی قرار می‌گیرد نه هر اتهامی لذا از خود نفی صلاحیت نموده و بشایستگی دادگاه کیفری ۲ قرار عدم صلاحیت صادر کرده است (صفحه ۸۶۸ به بعد جلد سوم) و با حدوث اختلاف در صلاحیت پرونده را به دیوان عالی کشور ارسال داشته است که رسیدگی به این شعبه ارجاع گردیده است. هیأت شعبه در تاریخ بالا تشکیل گردید. پس از قرائت گزارش آقای سید عباس بلادی عضوممیز و ملاحظه اوراق پرونده و نظریه کتبی آقای دکتر احمد قاسمی دادیار دیوان عالی کشور اجمالا مبنی بر حل اختلاف به صلاحیت دادگاه کیفری ۲ شهرستان خرم‌آباد مشاوره نموده چنین رأی می‌دهد: 
. 
. رأی شعبه دیوان عالی کشور. در خصوص پیدایش اختلاف در صلاحیت بین شعبه اول دادگاه کیفری یک استان لرستان و شعبه ۱۰۱ دادگاه کیفری ۲ شهرستان خرم‌آباد نظر به اینکه بموجب کیفرخواست صادره از دادسرای عمومی و انقلاب خرم‌آباد اتهام اصلی متهمان شرکت در منازعه جمعی منتهی به قتل است و نه شرکت در قتل عمد و در مورد دیه مازاد بر نصف نیز هنوز ضارب یا ضاربین بدرستی مشخص نگردیده‌اند که موضوع مربوط به دادگاه کیفری یک محسوب گردد و نظر به استدلال دادگاه کیفری یک استان موجبی جهت رسیدگی در دادگاه کیفری یک وجود ندارد و با تأیید نظر این دادگاه مستندا به ماده ۳۰۱ قانون آئین دادرسی کیفری مصوب سال ۱۳۹۲ که اصل را بر رسیدگی دادگاه کیفری ۲ قرار داده است بشایستگی دادگاه کیفری ۲ شهرستان خرم‌آباد حل اختلاف در صلاحیت بعمل می‌آید. 
. 
شعبه سی و هفتم دیوان عالی کشور
. 
رئیس: سید عباس بلادی- عضومعاون: محمد رضا خسروی سهل آبادی
. 
. 
<#>
. رأی شعبه دیوان عالی کشور. در تاریخ ۹۲ / ۳ / ۱۶ خانم فرجام‌خواه دادخواستی مبنی بر تقاضای صدور حکم طلاق به طرفیت آقای فرجام خوانده تسلیم دادگستری هرسین نموده که به شعبه اول دادگاه عمومی آن شهرستان ارسال‌شده است. شعبه مذکور موضوع را به معاونت امور اجتماعی سازمان بهزیستی ارجاع داده و آن مرکز اعلام نموده است. به دلیل زندانی بودن زوج وی حاضر به حضور در جلسه مشاوره نبوده است. دادگاه طرفین را دعوت نموده است. زوجه وکیل معرفی کرده است. وکیل زوجه طی لایحه‌ای اختصارا بیان داشت: زوج به علت محکومیت قطعی به بیش از ۵ سال حبس و مدت ۴ سال متوالی ترک منزل موجب تحقق شرط ضمن عقد و عسروحرج زوجه شده است. زوج نیز وکیل معرفی نموده است جلسه دادگاه در تاریخ ۹۲ / ۱۱ / ۶ با حضور احدی از وکلای طرفین تشکیل شد وکیل زوجه حاضر نشده است. وکیل زوج بیان داشت موکل به حبس بیش از ۵ سال محکوم‌شده است اما پس از سپری شدن سه سال حبس با عفو آزاد شد ولی بند ۶ شرط ضمن عقد محقق نشده است. تبصره الحاقی به ماده ۱۱۳۰ ق. م هم به علت عدم عسروحرج زوجه محقق نگردیده است. چون زوج منزل مستقل دارد و قادر به پرداخت نفقه می‌باشد. خواهان در دادگاه حاضر شد و بیان داشت: زوج به جرم حمل مواد مخدر به ده سال زندان محکوم شد در حال حاضر در زندان قزل‌حصار کرج زندانی است و برای ادعای خود شاهد دارم تقاضا دارم از وی استماع شهادت بشود. از شاهدی که معرفی نموده تحقیق شد وی نیز ادعای زوجه را تأیید کرده است. ص ۱۸ دادگاه از زندان قزل‌حصار کرج استعلام نموده است. پاسخ داده شد که آقای میرزا ظ. ز. با قرار بازپرسی شعبه ۲ در تاریخ ۸۹ / ۸ / ۱۰ به اتهام نگهداری ۱۹ / ۵۰ گرم هروئین به زندان معرفی گردیده و در تاریخ ۹۲ / ۹ / ۲۳ از این مرکز آزاد شده است. ص ۲۴ دادگاه قرار ارجاع امر به داوری صادر کرده است. داوران توفیقی در سازش بین زوجین نداشته‌اند. دادگاه طرفین را برای تعیین تکلیف حقوق مالی زوجه و حضانت طفل مشترک دعوت نموده است. در تاریخ ۱۳۹۳ / ۴ / ۱۱ تکلیف نفقه جهیزیه و مهریه زوجه و حضانت طفل روشن شد و دادگاه با اعلام ختم رسیدگی طی دادنامه شماره ۲۶۶ - ۹۳ / ۴ / ۱۱ با این استدلال که محکومیت قطعی زوج به پیش از ۵ سال محرز است و از مصادیق شق ۳ تبصره ۲ ماده ۱۱۳۰ ق. م می‌باشد عسروحرج زوجه احراز گردیده است و حکم به الزام زوج به طلاق زوجه صادر نموده است. از این رأی توسط وکیل زوج تجدیدنظرخواهی شد و پرونده به شعبه ۲۰ دادگاه تجدیدنظر استان ارجاع شده است. خلاصه ایراد وکیل زوج این است: تحقق شق ۳ تبصره ذیل ماده ۱۱۳۰ ق. م زمانی است که زوج به بیش از ۵ سال محکوم شود و در زندان بوده باشد و حال آنکه موکل پس از ۳ سال آزاد شده است و عسروحرج همسرش رفع گردیده است. وکیل زوجه پاسخ داده که در شق ۳ تبصره ذیل ماده ۱۱۳۰ ق. م ملاک محکومیت است نه تحمل کیفر، دادگاه تجدیدطی حکم شماره ۶۷۸ - ۹۳ / ۷ / ۱۷ با این استدلال زوجه بر اساس تحقق بند ۶ شروط ضمن عقد طرح دعوی نموده است و ادله استنادی در رأی بدوی از مبحث مورد نظر خروج موضوعی دارد. لذا با نقض رأی بدوی حکم به بطلان دعوی خواهان صادر کرده است. از این رأی زوجه فرجام‌خواهی نموده و پرونده به این شعبه ارجاع شده است. مطالب طرفین در این مرحله مفادا تکرار مطالب گذشته می‌باشد. هیئت شعبه در تاریخ بالا تشکیل گردید. پس از قرائت گزارش آقای جعفر الهی عضو ممیز و اوراق پرونده و دادنامه شماره ۶۷۸ - ۹۳ / ۷ / ۱۷ فرجام خواسته مشاوره نموده چنین رأی می‌دهد: 
. 
. رأی شعبه دیوان عالی کشور. با توجه به محتویات پرونده‌های بدوی و تجدیدنظر و مستندات ابرازی زوجین رأی فرجام خواسته مخدوش است زیرا: با دقت در متن دادخواست اولیه توسط زوجه که زوجه ضمن بیان ماوقع در خصوص علت محکومیت زوج به ده سال حبس در خاتمه به علت تحقق عسروحرج از این بابت برای او به استناد ماده ۱۱۳۰ ق. م تقاضای صدور حکم طلاق نموده است و در خاتمه به بند ۶ از شروط ضمن عقد پرداخته و در خلاصه دادخواست هم اول به عسروحرج و دوم به تحقق شرط ضمن عقد استناد کرده است و در جلسه اول هم زوجه اجمالا به همین موضوع توجه نموده و وی هم در لایحه و هم در جلسه دادگاه ومتن دادخواست به مسئله عسروحرج و ترک منزل بیش از ۴ سال اشاره کرده است. بنابراین استدلال دادگاه بدوی با خواسته خواهان و استدلال خواهان برای طرح دعوی هیچ خروج موضوعی نداشته بلکه عین موضوع بوده است به علاوه اینکه دادگاه تجدیدنظر به پاسخ از استعلام از سوی زندان قزلحصار اشاره نموده است هم صحیح نبوده زیرا نه زوج منکر محکویت شده و نه وکیل زوج بلکه وکیل زوج به اصل محکومیت زوج معترف بوده ولی بیان داشته ۵ سال زندان را تحمل ننموده تا شرط محقق شود در این خصوص دادگاه تجدیدنظر می‌توانست از مراجع مربوطه مانند دادگاه انقلاب استعلام نماید و تحقیق کند که ننموده است. بعلاوه در تبصره ذیل ماده ۱۱۳۰ ق. م صرف محکومیت آمده است نه تحمل آن. علی‌هذا رأی فرجام خواسته نقض و به علت عدم تحقیق رسیدگی به همان شعبه محول می‌شود. / ر
. 
جعفر الهی (مستشار) -محمد ربانی نژاد (عضو معاون) 
. 
. 
<#>
. مقدمه. علت طرح:. اختلاف نظر بین شعبه سیزدهم دیوان‌عالی کشور با دادگاه‌های حقوقی یک اصفهان. 
در ساعت ۹ صبح روز سه‌شنبه مورخ ۲۹ / ۱ / ۱۳۷۴ جلسه هیأت عمومی شعب حقوقی دیوان عالی‌کشور بریاست حضرت آیت‌الله محمدی گیلانی رئیس دیوان عالی‌کشور با حضور جنابان آقایان قضات دیوان عالی‌کشور و نمایندة جناب آقای دادستان محترم کل کشور تشکیل شد و با تلاوت آیاتی از کلام‌الله مجید رسمیت یافت.. 
. 
. رئیس: دادنامه شماره ۷۲۶ / ۱۳ شعبه سیزدهم دیوان‌عالی کشور بتصدی جناب آقای محمود فهیمی‌رئیس و جناب آقای سید محمود ضیاءالدین ابوالمعالی مستشار مطرح است. جناب آقای ابوالمعالی لطفا دادنامه را قرائت فرمائید.. 
. 
.. -. خلاصه جریان پرونده. خلاصه جریان پرونده:. در ۲۸ / ۸ / ۶۴ آقای م. با وکالت آقای ف. دادخواستی علیه شرکت سهامی‌قند نقش جهان بخواسته تثبیت مالکیت موکل و الزام شرکت قند به انتقال ششدانگ زمین مزروعی پلاک.. / ۲۰۰ مفروز و مجزی شده از پلاک.. / ۸ بخش یک شهرضا مقوم به ۴ میلیون ریال به دادگاه‌حقوقی یک شهرضا تقدیم و توضیح داده در شهریور ۱۳۵۰ موکل نامه‌ای بضمیمه یک قطعه چک شماره ۷۲۸ … بمبلغ ۵۰۰ هزار ریال بعنوان شرکت پیشنهاد خرید یک قطعه زمین مهیار متعلق به شرکت را بمبلغ ۴ میلیونریال می‌نماید که بقیه ثمن را باقساط بپردازد شرکت طی نامه شماره ۱۰۱۰ - ۱۷ / ۶ / ۵۰ موافقت می‌نماید مشروط بر اینکه مال‌الاجاره سال ۵۰ زمین متعلق به شرکت باشد که توافق می‌شود پس از فک رهن آنرا به موکل منتقل کند و موکل نیز مبلغ ۲۰۰ هزار ریال مال‌الاجاره سال ۵۰ زمین را طی چک به شرکت می‌پردازد و نیز با پرداخت ۴۰۰ هزار ریال به مستأجرین بابت حقوق زارعانه زمین به موکل تحویل می‌شود و مرتب موکل محصول خود را به شرکت می‌فروخته و هیأت مدیره در چهل و پنجمین جلسه مورخ ۱۷ / ۱ / ۵۱ این معامله رامورد موافقت قرار می‌دهد. ولی بعدا از حضور در دفتر خودداری می‌کند موکل اظهارنامه فرستاده و نامه ارسال داشته که باستناد ماده ۴۷ قانون ثبت خود را متعهد به انجام معامله ندانسته که با توجه به مراتب و مدارک فوق‌مستدعی صدور رأی شده [است.]. 
پس از تعیین وقت دادرسی آقای ش. با ارسال لایحه و انضمام وکالتنامه بوکالت از طرف شرکت با تکذیب از دعوی اعلام داشته شرکت هرگز ملک خود را به خواهان نفروخته و اگر موافقتی‌برای‌فروش‌نموده‌عدول‌کرده و دعوی‌آقای ف. عبارت از اینست که آقای م. در ۱۰ / ۶ / ۵۰ نامه‌ای به شرکت نوشته و باارسال چک بمبلغ ۵۰۰ هزار ریال پیشنهاد کرده حاضر است زمین شرکت را که در آن موقع در رهن بانک بوده به ۴ میلیون ریال بخرد بعد در ۱۷ / ۶ / ۵۰ (پس از مدت ۷ روز) شرکت نامه‌ای به آقای خواهان نوشته که با پیشنهاد شما موافقت‌شد و اضافه‌کرده‌پس از آزاد شدن ملک از رهن بانکها ملک به او انتقال داده خواهد شد. بر فرض که واقعه بشرح فوق باشد که نیست این امر موجب هیچ حقی برای خواهان و تعهدی هم برای شرکت ایجاد نمی‌کند زیرا:. 
۱ - پیشنهاد خرید مالی بمعنی خرید مال‌نیست و موافقت هم بمعنی فروش نمی‌باشد و مادام که معامله انجام‌نشده و عقد بیع طبق شرایط قانونی واقع نشده هم پیشنهاددهنده خرید می‌تواند از پیشنهاد عدول کند و هم صاحب مال‌می‌تواند از فروش منصرف گردد.. 
۲ - درمادة ۳۳۹ قانون مدنی تصریح‌شده که پس از توافق بایع و مشتری در مبیع و قیمت آن عقد بیع بایجاب و قبول واقع می‌شود و عبارت این ماده مبین آنست که صرف موافقت در بیع و قیمت آن بمعنی وقوع عقد بیع نیست و فقط مقدمة آنست و هرگز آماده شدن مقدمه با تحقق ذوالمقدمه ملازمه ندارد و معلوم هم می‌شود که ایجاب مقدم بر قبول است و روشن است که نوشتن نامه و جواب ۷ روز بعد بموافقت با آن‌که سپس از آن عدول شده نمی‌تواند بمعنی وقوع عقد بیع مشتمل بر ایجاب و قبول درمجلس واحد تلقی گردد.. 
۳ - درماده ۳۹۷ قانون مدنی راجع به خیار مجلس مقرر شده است که هریک از متعاملین بعد از عقد فی‌المجلس و مادام که متفرق نشده‌اند اختیار فسخ معامله را دارند و این ماده علاوه براینکه تأکیدی بر لزوم وقوع ایجاب و قبول بیع درمجلس واحد می‌باشد، مبین است که حتی اگر دوطرف ازتوافق درمبیع و قیمت آن درمجلس واحد عقد بیع راباایجاب و قبول واقع سازند باز مادام که درمجلس وقوع عقد هستند می‌توانند عقد را بهم بزنند.. 
۴ - طبق ماده ۴۶ قانون ثبت اسناد واملاک ثبت اسناد اختیاری است مگر درموارد ذیل: ۱ - کلیه عقود و معاملات راجع به عین یا منافع املاکی که قبلا در دفتر املاک ثبت‌شده باشد. ۲ - کلیه معاملات راجع به حقوقی که قبلا در دفتر املاک ثبت‌شده است. و طبق ماده ۴۸ آن قانون سندی که برطبق ماده مذکور باید به ثبت برسد و نرسیده قابل پذیرش نیست.. 
۵ - نامه مستند دعوی منتسب به شرکت فقط مفید موافقت با یک پیشنهاد است شکل و معنی قولنامه‌های عادی و معمولی را هم نداشته اگر هم بصورت‌قولنامه بود باز منشأ اثر نمی‌بود و برای طرفین ایجاد تعهد به خرید یا فروش نمی‌کرد.. 
۶ - بطوریکه محرز است ملک متعلق به شرکت قند نقش جهان درسال ۱۳۵۰ در رهن‌بانکهای‌اعتبارات صنعتی و توسعه صنعتی و معدنی بوده و بدین سبب در آن زمان شرکت قند نمی‌توانسته است که نه ملک را بفروشد و نه تعهدی برای فروش آن کند.. 
۷ - آقای م. که با تبانی با مستأجرین سابق ملک غاصبانه بر ملک مسلط گشته و توانسته است چند نفر از کسانی را که از مقررات قانونی بی‌اطلاع بوده‌اند اغوا کند و با تظاهر به خرید ملک از شرکت مبلغی از آنان دریافت نماید و قطعاتی از ملک را بعنوان فروش به تصرف ایشان دهد از جمله آقای ا. خ. وقتی‌که درسال ۶۵ بوکالت از شرکت علیه نامبرده و ا. ب برای خلع ید و قلع بنا در دادگاه‌شهرستان شهرضا اقامه دعوی کردم دفاع نمود که خواهان بموجب نامه شماره ۱۰۱۰ کل زمین را از شرکت خریده و آنان هم بموجب سند عادی ۲ / ۲ / ۵۲ زمین مورد تصرف خود را از خواهان خریده‌اند پس از ۵ سال شعبه چهارم دادگاه‌استان اصفهان بشرح دادنامه شماره ۲۴۷ - ۲۸ / ۱۰ / ۶۱ با فسخ حکم بدوی و استدلال باینکه نامه شماره ۱۰۱۰ - ۱۷ / ۶ / ۵۰ پس از آنکه با پیشنهاد آقای خواهان دایر به خرید زمین مهیار که در رهن بانک اعتبارات صنعتی و بانک توسعه صنعتی و معدنی ایران بوده آنهم با شروطی که در نامة مذکور قید شده بود وموافقت گردیده اشعاری ندارد و حکم به خلع ید صادر و بعدا ابرام گردیده بنابراین نامه فوق‌که اساس دعوی خواهان است و قبلا بموجب احکام شعبه چهارم دادگاه‌استان اصفهان غیرمؤثر و بلااعتبار تشخیص شده و درشعبه سیزدهم دیوان عالی‌کشور ابرام شده و قطعی و نهائی هم می‌باشد قابل طرح و استناد نمی‌باشد.. 
۸ - درنامه شماره ۱۰۵۶ شرکت قند به آقای م. در ۲۴ / ۱۲ / ۵۲ اعلام‌شده مبلغ ۵۰۰ هزار ریال چک شماره ۷۲۸ … بانک تهران به حساب بدهی‌های او به شرکت منظور شده بنابراین مبلغ ۵۰۰ هزار ریال وجه چک که با پیشنهاد خرید زمین داده‌شده بود بازپرداخت و تصفیه‌شده راجع به اوراقی که بعنوان فتوکپی صورتجلسه هیأت مدیره شرکت مورخ ۲۷ / ۱ / ۵۲ ضمیمه دادخواست نموده‌اند متذکر می‌گردد که آقای ف. درجریان تأمین دلیل که خود درتاریخ ۲۳ / ۸ / ۶۴ … اجرا شده و فتوکپی صورتمجلس آنرا هم ضمیمه دادخواست نموده‌اند نتیجتا پرونده مربوطه به زمین مهیار را ملاحظه و معلوم شده چنین صورت‌مجلسی وجود نداشته بنابراین وجود چنین صورتمجلسی تکذیب می‌شود چنانچه اصلی وجود داشته باشد باید در دست وکیل خواهان باشد درخاتمه درخواست رد دعوی را داشته است.. 
در جلسه دادرسی پس از اخذ توضیحاتی از طرفین و رد ایراداتی وکیل خوانده در خصوص بعضی از مستندات و استعلام وضعیت ثبتی پلاک مورد دعوی چنین اعلام نظر شده:. 
. … با توجه به مندرجات دادخواست تقدیمی‌و اظهارات وکیل خواهان مبنی براینکه انجام معامله در شهریور ۵۰ بوده است و حسب نامه شماره ۱۰۸۶ - ۱۹ / ۹ / ۶۵ اداره ثبت اسناد و املاک … که بشماره ۴۶۶۹ - ۲۲ / ۹ / ۶۵ ثبت و ضمیمه است مورد معامله تا ۹ / ۲ / ۵۱ در رهن بوده لذا باتوجه به مراتب و مدافعات وکیل خوانده آقای ش. و باتوجه به ماده ۷۹۳ قانون مدنی که تصریح دارد که راهن نمی‌تواند در رهن تصرفی کند که منافی حق مرتهن باشد مگر به‌اذن مرتهن که در این خصوص شرکت خوانده حق فروش مال‌مرهون را نداشته و فروش آن از مصادیق تصرف منافی با حقوق مرتهن است و از طرفی دلیلی بر مأذونیت راهن از ناحیة مرتهن (بانک توسعه صنعتی و معدنی و بانک اعتبارات صنعتی) ارائه نشده لذا باستناد ماده ۳۸۴ قانون مدنی با ابطال معاملة مذکور خواهان را دردعوی مطروحه مستحق تشخیص نمی‌دهد.. 
. با اعتراض به نظریه بالاخره شعبه سیزدهم دیوان عالی‌کشور بشرح دادنامه شماره ۱۲۰۷ - ۱۷ / ۱۰ / ۶۷ چنین رأی داده:. 
. اعتراضات مالا وارد به نظر می‌رسد ۱ - اعلام دادگاه‌به اینکه ملک حداقل تا ۹ / ۲ / ۵۱ در رهن بوده با مندرجات نامه شماره ۵۶۶۹ - ۲۶ / ۵ / ۶۵ ثبت اسناد … درپاسخ استعلام دادگاه‌مغایرت دارد. ۲ - با توجه به صورتمجلس هیأت مدیرة شرکت قند با مصوبات چهل و پنجمین جلسه هیأت مدیره مورخ ۲۷ / ۱ / ۵۱ که اعلام‌شده. ((. هیأت مدیره با توجه به اینکه بانکهای توسعه صنعتی و معدنی ایران و اعتبارات صنعتی اخیرا با فک رهن سند زمین … موافقت نموده و الی ….)). اقتضا داشته دادگاه‌جهت احراز واقع و کشف حقیقت مراتب را از بانکها استعلام و پس از وصول پاسخ درباب بقاء رهن بانک سپس باتوجه به مدلول ماده ۷۹۳ قانون مدنی اظهارنظر می‌نمود.. 
. و نظریه را بعلت نقص در رسیدگی تأیید ننموده با وصول پرونده به دادگاه‌حقوقی یک شهرضا در وقت فوق‌العاده با اعلام ختم رسیدگی بموجب دادنامه شماره ۱۴۸ - ۳ / ۱۲ / ۶۷:. 
. بشرح استدلال نظریه و عدم احراز حقانیت خواهان رأی بر بیحقی خواهان صادر شده.. 
. که باتجدیدنظرخواهی شعبه سیزدهم دیوان عالی‌کشور بموجب دادنامه شماره ۵۷ - ۳۰ / ۱ / ۶۹ چنین رأی داده است.. 
. تجدیدنظرخواهی مالا وارد است نظر به اینکه مرتهن می‌تواند وقوع معاملة بین راهن و شخص ثالث را اجازه نماید بنابراین عدم اجازة قبلی مرتهن موجب بطلان معامله نبوده و با انتفاء موضوع رهن و یا تحصیل اجازه می‌بایست به مفاد قرارداد یا مبایعه نامه … توجه بعمل آید علیهذا همانطوری که درنظریه این شعبه آمده اقتضاء داشت دادگاه‌نسبت به این معنی توجه نموده و نسبت به منتفی شدن رهن و فک آن رسیدگی و از بانک مرتهن استعلام و پس از وصول پاسخ در ماهیت قضیه سپس نفیا یا اثباتا انشاء رأی می‌نمود لذا رأی تجدیدنظر خواسته رابعلت نقص دررسیدگی نقض وبه دادگاه‌حقوقی یک اصفهان ارجاع نموده.. 
. رسیدگی به شعبه چهارم دادگاه‌حقوقی یک اصفهان ارجاع شده دادگاه‌مذکور در وقت فوق‌العاده جلسه مورخ ۳۰ / ۷ / ۶۹ از جهت احراز تحقق بیع ملاحظه دفاتر روزانه و پرونده شرکت و همچنین پرونده کلاسه ۴۹ / ۴ مدنی شهرستان شهرضا و پرونده‌های سازمان آب و برق اصفهان و استماع شهادت آقایان م. ص و م. ا و اخذ توضیح از آقای ف. که تعیین کند اصل صورتمجلس چهل و پنجمین جلسه هیأت مدیره را چگونه تحصیل نموده و دعوی موکلش نسبت به قطعاتی که قبلا از طرف خوانده دعوی طرح‌شده و منجر به صدور حکم شده نیز می‌باشد یا نسبت به باقیمانده زمین ضروری دانسته و طرفین را برای ۲ / ۶ / ۷۰ دعوت کرده در این جلسه خواهان و وکیلش حاضر شدند آقای ش. وکیل خوانده حاضر نشده و در ۴ صفحه لایحه ارسال داشته اداره برق فتوکپی قرارداد و اداره حفاظت منابع آب یک فقره فتوکپی و کروکی محل چاه را ارسال داشته‌اند و پرونده‌های حقوقی مطالبه شده نیز واصل شده شخص خواهان اظهارداشته همه‌روزه با کارخانه ارتباط داشته و چغندرکار کارخانه بوده و به مدیر عامل مراجعه کرده ایشان دستور دادند آقای ا. رئیس حسابداری صورتمجلس را به من دادند آقای ف. وکیل خواهان توضیح داده فتوکپی صورتمجلس در ید موکل بوده و آنرا برابر اصل کرده و به دادگاه‌داده و از طرف خوانده‌ادعای‌جعل‌صورتمجلس شده و چون قطعاتی را به دیگران فروخته که قبلا در این خصوص توضیح داده‌شده بنابراین موکل نسبت به این قطعات ادعائی ندارد و درخواست موکل الزام به انتقال بقیة پلاک می‌باشد و تقاضا کرده شهود را برای استماع اظهارات آنان دعوت فرمایند و درخصوص دو فقره پرونده حقوقی استنادی مربوط به آقایان ا. خ و ح. ب نیز ارتباطی با دعوی موکل ندارد و درصورت‌لزوم موکل می‌تواند معترض ثالث شود و پرونده ثبت شرکتها مربوط به شرکت خوانده که به دادگاه‌آورده شده بود چهل و پنجمین صورتجلسه شرکت را نداشته چون تمامی‌پرونده‌های اداره آب و برق ارائه‌شده و ملاحظة پرونده شرکت ضروری بوده تجدید وقت شده که پرونده‌های فوق‌را در دادگاه‌حاضر نمایند و دونفر شاهد نیز دعوت شوند درجلسه ۱۴ / ۴ / ۷۱ آقای ف. و موکلش و آقای ش. وکیل خوانده حضور یافته‌اند آقای م. ق با تقدیم وکالتنامه از طرف شرکت خوانده حاضر شده وکلای خوانده با توضیحات مفصل مدعی شده‌اند صورتمجلس ادعائی وکیل خواهان اصولا وجود ندارد و درسوابق شرکت به دست نیامده و پرونده شرکت همراه نماینده شرکت ارائه‌شده می‌توانید مدارک مورد نظر را ملاحظه فرمائید آقای ا. نماینده شرکت خوانده کارتنی را ارائه داده که مربوط به صورتجلسات هیأت مدیره نبوده و شرکت می‌بایست کارتن مربوط به صورتمجالس هیأت مدیره را می‌آوردند و وکیل خواهان از پرونده ابرازی صفحات ۳۷ و ۳۸ و ۳۹ را که مربوط به تحویل زمین مورد دعوی به خواهان و اخذ بیعانه بوده مورد استناد قرار داده و سپس صفحات ۱۴ و ۱۵ و ۱۶ مربوط به ارزیابی‌عرصه و اعیان پلاک.. / ۷۶ را که در پرونده بوده درصورتمجلس دادگاه‌منعکس کرده و اضافه نموده پرونده ارسالی شرکت خوانده مربوط به صورتحساب هیأت مدیره و اوراق مربوط به آن می‌باشد و درپنجاه و هفتمین جلسه هیأت‌مدیره قید شده بلحاظ بالا رفتن‌قیمت زمین بیعانه دریافتی به خریدار مسترد شود تصمیمات این جلسه درواقع تأیید بر تصمیمات چهل و پنجمین جلسه هیأت مدیره است … دادگاه‌پس از استماع مدافعات اصحاب دعوی در ده برگ و کسب نظر مشاور (با آنکه ابراز نظریه ضرور نبوده …) چنین نظر داده:. 
. … با توجه به استناد خواهان به بند ۹ صورتجلسه چهل وپنجمین جلسه هیأت‌مدیره شرکت خوانده درجلسه ۲۷ / ۱ / ۵۱ دادگاه … قطع نظر از اینکه تکذیبی‌نسبت‌به‌آن‌بعمل‌نیامده‌برفرض‌که چنان تکلیفی هم عهده وکیل خواهان می‌بود مستند به ماده ۱۴۶ قانون آیین دادرسی مدنی می‌بایست از عداد‌دلائل‌خواهان‌خارج‌شود‌چه تکذیب از وجود آن تکذیب مستند تلقی نمی‌شود درنتیجه موجه نبوده و با لحاظ استناد خواهان به مندرجات پرونده و دفاتر روزنامه شرکت خوانده درمورد زمین مورد اختلاف که مسلما شامل صورتمجلس مرقوم هم می‌گردد و صدور قرار ابراز سوابق و دفاتر مزبور مطالبه سوابق و عدم ارسال آنها معهذا تجدید یک جلسه بجهت منعکس در صورتمجلس قبلی دادگاه و ارائه دفاتر روزانه مربوطه معهذا از آوردن و ارائه سوابق مربوطه به زمین که حاوی صورتجلسات هیأت مدیره باشد که مورد مطالبه بوده خودداری شده و به‌ارسال پوشه حاوی سوابق محاکماتی پنجاه وهفتمین صورتجلسه هیأت مدیره که مورد استناد خوانده بوده اکتفا شده و عدم ارسال سوابق حسب ماده ۳۰۰ قانون آیین دادرسی مدنی از عداد دلائل مثبته خواهان محسوب می‌گردد و همانطوری که دربند ۹ استنادی صورتمجلس مزبور حکایت دارد هیأت مدیره که نماینده قانونی شرکت است به فروش مورد اختلاف بنام زمین م … به آقای ح. م …. بمبلغی که خواهان در دادخواست اعلام نموده … با نام ومشخصات‌خواهان اقدام‌نموده …و باتوجه به‌اظهارات آقای م. ا احد از مستأجرین که صحت آنرا تأیید و اضافه نمودند که آقای نیل فروشان مدیرعامل گفته زمینها را فروخته است‌به آقای م. و نیز فتوکپی‌مصدق از قبض رسمی اجاره‌نامه شماره … به‌سررسید ۱ / ۶ / ۵۰ و ظهر آن وصول وجه مندرج در متن را از آقای خواهان از ناحیه شرکت خوانده تأیید می‌نماید و در ارتباط با صورتجلسه مزبور عمل شده در نتیجه اصالت آنرا محرز می‌دارد و اینکه قرارداد مربوط به اشتراک برق که قرینه براین است که خواهان باعتبار مالکیت مسلم خود اقدام نموده … و همچنین نامه اداره آبیاری که تقارن زمانی با نامه مزبور و با پیشنهاد خرید زمین و تاریخ صدور نامه شماره ۱۰۱۰ شرکت خوانده و توافق بین خواهان و مستأجرین زمین داشته و نیز محتویات دفتر روزنامه شرکت که درصورتمجلس اخیر دادگاه‌انعکاس داده‌شده که وصول وجه چک بیعانه را بابت خرید زمین حکایت دارد و اقرار مرقوم مؤید به دلایل و قرائن مذکور و دیگر موارد منعکس در پرونده … دلالت بر استحقاق خواهان دارد و چون در رهن بودن ملک بهنگام تحقق عقد که تأیید آن طبق بند ۹ صورتمجلس مرقوم در ۲۷ / ۱ / ۵۱ اعلام گردیده حسب مفهوم ماده ۷۹۲ قانون مدنی موجب اشکال درعقد نبوده زیرا علاوه براینکه موافقت بانکهای مرتهن را به فک رهن اعلام داشته اصولا حق عینی آنها نسبت به مال‌مرهونه محفوظ بوده و ا نتقال مرقوم منافات با حقوق آنها نداشته و نظر باینکه طبق اعلام ثبت شهرضا ذیل شماره. ۱۰۲... - ۱۹ / ۹ / ۶۵ موارد رهن پلاک تماما فک شده‌اند و اشعارات وکیل خواهان در لایحه اعتراضیه مورخ ۲۴ / ۱۲ / ۶۵ ثبت‌شده ذیل شماره … - ۲۵ / ۲ / ۶۵ دفتر دادگاه‌شهرضا دایر به اینکه دعوی تحت عنوان الزام خوانده به انتقال مطرح گردیده و وکیل خوانده بشرح لایحه وارده ۱۶۳۴ - ۱۴ - ۲۷ / ۲ / ۶۶ از آن اتخاذ سند نموده که بنابه مراتب دادگاه‌برای واهی بودن دعوی نیاز به استدلال و استناد به مواد ۷۹۳ و ۳۴۸ قانون مدنی نداشته … و باعنایت باینکه آقای ف.. دردادخواست و اظهاراتشان در جلسات‌دادرسی مدعی وقوع بیع شده‌اند و به تأیید تلویحی دادگاه حقوقی شهرستان شهرضا در وقوع بیع اشاره نموده‌اند در نتیجه موجب‌بی‌اعتباری آنچه محقق‌گردیده یعنی وقوع بیع رقبه بین خواهان و شرکت خوانده نبوده و چون خواهان خواسته خود را درحد باقیمانده ششدانگ‌پلاک‌با آنچه بموجب‌احکام صادره در پرونده‌های پیوست این پرونده دارای شماره‌های ۵۸ / ۶ / ۴۲ مدنی شهرضا و ۶۶ / ۱۰۳ حقوقی‌شهرضا که در آنها دادنامه‌های ۷۴۷ - ۲۸ / ۱۰ / ۶۶ شعبه چهارم دادگاه‌استان اصفهان و ۲۲۰ - ۲۵ / ۸ / ۶۶ دادگاه‌حقوقی شهرضا صادرگردیده و به آقایان ا. خ و ح. ب انتقال‌یافته است تقلیل داده است که حسب ماده ۱۱۷ قانون آیین دادرسی مدنی قابل پذیرش است و اینکه مدافعات دیگر آقایان وکلای خوانده موجه نبوده و محاسبه یکطرفه مبلغ ۵۰۰ هزار ریال وجه چک بیعانه بابت بدهی‌های خواهان از ناحیه شرکت خوانده تحت عنوان بازپرداخت آن با احراز عقد بیع و لزوم آن واجد هیچ اثری نیست فلذا … نظر به صدور‌حکم‌به‌تثبیت‌مالکیت خواهان نسبت به پلاک ثبتی … / ۷۶ مجزی شده از ۸ / ۷۶ واقع دربخش یک شهرضا باستثناء‌آن قسمتهاکه فوقا اشاره گردیده و الزام خوانده به انتقال‌رسمی‌مورد‌مرقوم درمقابل دریافت‌ ۳ ‌میلیون‌و‌پانصد‌هزار ریال باقیمانده ثمن دریکی از دفاتر رسمی‌دارد.. 
. نظریه مورد اعتراض‌شرکت خوانده واقع‌شده و پرونده به دیوان عالی کشور. 
ارسال‌شده که باتوجه به اصلاح قانون تشکیل دادگاه‌های حقوقی یک و دو و عدم لزوم رسیدگی به اعتراض به نظریه پرونده برای انشاء رأی اعاده شده که شعبه چهارم دادگاه‌حقوقی یک اصفهان بشرح دادنامه شماره ۱۰۳ - ۲۷ / ۲ / ۷۲:. 
. بشرح استدلال مندرج در نظریه حکم به تثبیت مالکیت خواهان در مقابل خوانده والزام خوانده به انتقال رسمی‌پلاک مرقوم به خواهان باستثناء آن قسمت که طبق دادنامه شماره ۷۴۷ - ۲۸ / ۱۰ / ۶۱ شعبه چهارم دادگاه‌استان اصفهان و ۲۲۰ - ۲۵ / ۸ / ۶۶ دادگاه‌حقوقی یک‌شهرضا‌به‌آقایان خ. و‌ب. انتقال‌یافته است درمقابل دریافت سه میلیون وپانصدهزار ریال صادر واعلام نموده.. 
. از این رأی تجدیدنظرخواهی شده پرونده به دیوان عالی‌کشور ارسال و پس از تهیه گزارش در شعبه سیزدهم و حدوث اختلاف نظر بین ریاست محترم شعبه و عضو محقق و دخالت مستشار شاغل در شعبه [عاقبت شعبه] سیزدهم دیوان عالی‌کشور بشرح دادنامه شماره ۴۲ / ۱۳ - ۳۱ / ۱ / ۷۳ چنین رأی داده است:. 
. تجدیدنظرخواهی‌وکیل شرکت قند بردادنامه شماره ۱۰۳ - ۲۷ / ۲ / ۷۲ شعبه چهارم دادگاه‌حقوقی یک اصفهان وارد به نظر می‌رسد زیرا از مداقه کامل درمحتویات پرونده چنین نتیجه حاصل است که اولا: با توجه بمواد ۳۳۹ و ۳۹۷ قانون مدنی پس از توافق بایع و مشتری عقد بیع بایجاب و قبول با اداء الفاظ و یا بنحو معاطات واقع می‌شود و شرعا و عرفا ایجاب از ناحیه فروشنده عنوان می‌گردد و متبایعین معمولا باید دریک مجلس عقد بیع را انجام دهند که درمانحن فیه نه به انشاء و نه به اشاره توافقی قبل از نامه مورخ ۱۰ / ۶ / ۵۰ مربوط به خواهان صورت‌نگرفته تا نامه مذکور برخلاف معمول آن هم از ناحیه خریدار که صرفا پیشنهاد خرید است ایجاب تلقی گردد مضافا آنکه نامه شماره ۱۰۱۰ - ۱۷ / ۶ / ۵۰ شرکت خوانده در پاسخ خواهان ۸ روز بعد از پیشنهاد صادر گردیده که نمی‌توان این مدت را ادامه و استمرار جلسه مبایعه دانست ثانیا: مفاد نامه مورخ ۱۰ / ۶ / ۵۰ خواهان حاکیست که مشارالیه با تسلیم چک ۷۲۸ …بمبلغ ۵۰۰ هزار ریال پیشنهاد خرید زمین مورد نزاع را بمبلغ ۴ میلیون ریال نموده به این شرط که یک سوم آن را موقع انتقال سند یک سوم دیگر را یک سال بعد از آن و یک سوم بقیه را دو سال بعد از تنظیم سند پرداخت نماید درحالیکه مفاد قسمت نهم فتوکپی صورتجلسه چهل و پنجمین جلسه مورخ ۲۷ / ۱ / ۵۱ شرکت که هرگز اصل آن به دست نیامده ودرهرحال خواهان به آن استناد نموده حاکیست که شرکت اعلام داشته خواهان بایستی یک سوم از ثمن را نقد و یک سوم دیگر را بعد ازیک سال ازتاریخ تنظیم سند و یک سوم بقیه را دو سال بعد از تنظیم سند پرداخت نماید که با این ترتیب راجع بپرداخت یک سوم اولیه که خواهان پیشنهاد نموده موقع تنظیم سند و شرکت آن را نقدا اعلام داشته مغایرت دارد و توافقی نبوده است مضافا آنکه خواهان نسبت به پرداخت قسط اول بنحو کامل اقدام نکرده و دلیلی دراین مورد وجود ندارد. لذا رابطه طرفین صرفابر اساس پیشنهاد خرید از ناحیه تجدیدنظر خوانده (خواهان) و اقداماتی در زمینه آمادگی برای انجام معامله بوده که تحقق‌نیافته و بیعی واقع نشده تا شرکت در قبال خواهان و با طرفین نسبت به حفظ حقوق بانکهای مرتهن که من باب‌روشن‌شدن‌موضوع‌مکاتبات‌و نظرات ابراز شده مأخوذ باشد که با فراغت ازاین موضوع و بنابرآنچه گذشت دادنامه تجدیدنظر خواسته مبنی برصدور حکم به تثبیت مالکیت خواهان درمقابل خوانده و الزام خوانده به انتقال رسمی‌پلاک ۷۶ / ۲۰۰ مفروز و مجزی شده از پلاک ۷۶ / ۸ واقع در بخش یک شهرضا صرفا بلحاظ عدم تحقق بیع مشتمل براشکال قانونی است و باستناد ماده ۶ قانون تجدیدنظر آراء دادگاه‌ها و بند د ماده مذکور نقض و رسیدگی مجددبه شعبه دیگردادگاه‌حقوقی یک اصفهان محول شده.. 
. با اعاده پرونده و رسیدگی به شعبه سوم دادگاه‌حقوقی یک اصفهان ارجاع شده و با ثبت به کلاسه ۷۳ / ۷۳ / ۲۱۴ درجریان رسیدگی قرار گرفته و این دادگاه‌درتاریخ ۳۰ / ۲ / ۷۳ در وقت فوق‌العاده خارج از نوبت با اصدار رأی شماره ۷۷ - ۳۰ / ۲ / ۷۳:. 
. پس از ذکر مقدمه‌ای از دادخواست تقدیمی‌و مدافعات معموله و اشاره به مستندات و اقدامات و رسیدگیهای معموله دیگر در ذوالمقدمه انشاء نموده خواهان هرچند پیشنهاد خرید ملک را نموده است و هرچند خوانده مختار به پذیرش یا عدم پذیرش پیشنهاد خواهان بوده است لکن خوانده با ارسال نامه شماره ۱۰۱۰ - ۱۷ / ۶ / ۵۰ بعنوان موافقت به فروش ملک به خواهان از این تاریخ ایجاب‌کننده عقد بیع بوده واگر خواهان قبل از ایجاب با پیشنهاد خرید بفرض اعلام قبولی کرده باشد این امر منافاتی با ماده ۳۳۹ قانون مدنی نداشته و خللی براساس عقد بیع وارد نمی‌نماید چه بهرجهت عقد بیع حاصل جمع دو اراده است که بدین ترتیب تحقق‌یافته است.. 
ثانیا: صورتجلسه ۲۷ / ۱ / ۵۱ هیأت مدیره شرکت خوانده و تخصیص بند ۹ این صورتجلسه به موضوع فروش پلاک مرقوم به خواهان و تعیین بهای پلاک بمبلغ ۴ میلیون ریال وجوه پرداخت ثمن معامله و تعهد انتقال ملک پس از آزاد شدن آن از رهن بانک اعتبارات صنعتی و بانک توسعه صنعتی و معدنی.. 
ثالثا: دریافت ۵۰۰ هزار ریال قسمتی از ثمن معامله بعنوان بیعانه چک شماره ۷۲۸ … بانک تهران شعبه اصفهان.. 
رابعا: پیشنهاد شرکت به خواهان به پرداخت مبلغ ۲۰۰ هزار ریال بابت اجاره ملک در سال ۱۳۵۰ و اجابت خوانده به پرداخت این مبلغ بشرکت خوانده و استرداد قبض اجاره شماره ۳۲۲۹۶۸ و اخذ رسید از شرکت خوانده (ممهور به مهر شرکت).. 
خامسا: صورتجلسه‌مورخه‌ ۲۰ / ۶ / ۱۳۵۰ ‌بین‌خواهان م. ا. و م. ص. (مستأجران و متصرفین قبلی پلاک) و شهادت آقایم. ا. در محضر شعبه چهارم دادگاه‌حقوقی یک مبنی براینکه یک روز آقای ن. مدیرعامل وقت مارا خواست و گفت که مازمینها را فروختیم به آقای م. گفتیم اجاره ما چه می‌شود گفت که خودش تعهد کرده اجاره را بپردازد و اگر شما هم چیزی روی زمین دارید ازش بستانید ما هم چهل تومان (دادگاه‌منظور ۴۰ هزار تومان) از ایشان گرفتیم و رفتیم.. 
سادسا: نامه ارسالی شرکت خوانده بشماره ۱۰۲۰ - ۱۶ / ۶ / ۵۰ اداره آبیاری مبنی بر صدور پروانه لاروبی‌سه حلقه چاه و معرفی آقای ح. م. به اداره یادشده جهت پروانه.. 
سابعا: فروش ۶۰ هزار متر مربع از پلاک مورد گفتگو توسط خواهان به آقایان ا. خ. و ح. ب. باعتقاد مالکیت خود برپلاک مورد اختلاف.. 
ثامنا: دیگر قرائن و امارات موجود در پرونده جملگی دلالت بر اثبات حقانیت و ادعای خواهان دارد و مدافعات وکلای خوانده درخصوص‌نامه‌شماره ۱۰۱۰ ‌درحد پیشنهاد بوده با توجه به صورتجلسه ۲۷ / ۱ / ۵۱ هیأت مدیره شرکت و وجود تصویر این صورتجلسه درنزد خواهان و با اعتقاد به اینکه صورتجلسه‌ای که فتوکپی‌آنرا‌خواهان‌دراختیار‌دارد‌خودسازی‌نبوده‌و‌اصالت‌دارد وتکذیب و تردیدی‌به‌آن‌نشده‌است‌و مخفی‌نگهداشتن این‌صورتجلسه توسط شرکت‌خوانده‌و‌نیز‌استناد‌به‌آراء‌قطعی‌به‌دادنامه‌های‌ ۷۴۷ - ۲۸ / ۱۰ / ۶۱ شعبه‌چهارم‌استان‌اصفهان‌و‌ ۲۲۰ - ۲۵ / ۸ / ۶۶ دادگاه‌حقوقی‌یک شهرضا با توجه‌به‌عدم‌سرایت‌احکام‌یاد‌شده‌به‌خواهان‌و‌نیز دیگر مدافعات‌وکلای شرکت خوانده از جمله‌در رهن‌بودن پلاک‌که‌این امر تعارض و‌تضاد با‌منافع و حقوق‌عینی‌مرتهن‌یا‌مرتهنین‌ندارد‌و استناد به‌ماده ۴۷ و ۴۸ ثبت‌قابل‌ترتیب‌اثر‌نیست رد می‌شود و چون خواهان خواسته‌را درحد‌باقیمانده ششدانگ‌پلاک‌آن‌مقداری‌که بنا به دادنامه‌های‌یاد‌شده‌که‌به‌آقایان‌ا. خ منتقل‌شده است تقلیل داده است دادگاه …با اعلام تثبیت مالکیت خواهان به پلاک ۲۰۰ / ۷۶ مجزی شده ازپلاک ۸ / ۷۶ واقع در بخش یک شهرضا باستناد آن مقداری که به افراد ثالث (آقایان خ. و ب.) منتقل‌شده است‌خوانده را به انتقال‌رسمی‌پلاک‌مرقوم‌در قبال دریافت‌باقیمانده ثمن‌معامله‌بمبلغ ۳۵۰۰۰۰۰ ریال محکوم می‌نماید.. 
. با ابلاغ رأی در فرجه قانونی از طرف آقای م. ق وکیل شرکت قند تجدیدنظرخواهی شده با اقدام به تبادل لایحه و تقاضای ابرام رأی از طرف وکیل خواهان پرونده به دیوان‌عالی کشور ارسال و به این شعبه ارجاع شده اینک هیأت شعبه درتاریخ فوق‌تشکیل است و با ملاحظه محتویات پرونده و گزارش تنظیمی‌مشاوره نموده بشرح زیر اتخاذ تصمیم می‌نماید:. 
. نظر‌به‌اینکه‌دادنامه‌تجدیدنظرخواسته‌صادره از‌شعبه‌دوم دادگاه حقوقی‌یک‌اصفهان‌مستند‌به‌علل‌و‌اسبابی‌است‌که‌حکم‌منقوض شماره ۱۰۳ - ۲۷ / ۲ / ۷۲ شعبه‌چهارم‌دادگاه‌حقوقی‌یک‌اصفهان‌مبتنی‌برآن بوده‌است‌به‌عبارت‌اخری‌هردو شعبه فوق‌الاشعار‌بشرحی‌که استدلال نموده‌اند‌معتقد‌به‌تحقق‌بیع‌بوده‌و‌این‌شعبه‌بیع‌را‌محقق‌نمی‌داند‌بنابه مراتب‌موضوع‌اصراری‌تشخیص‌و مستندا بماده‌ ۵۷۶ ‌قانون‌آیین دادرسی‌مدنی‌پرونده جهت‌طرح در‌هیأت‌عمومی‌حقوقی‌به‌دیوان‌عالی کشور ایفاد می‌شود.. 
شعبه سیزدهم دیوان‌عالی کشور. 
. مذاکرات. رئیس: جناب آقای فهیمی‌ ۱ بفرمائید.. 
. 
. - کارخانه قند نقش جهان متعلق به مرحوم ه. بوده که کلیه دارائی آن مرحوم هم تبدیل به یک مؤسسة خیریه شده و این اراضی هم در ملکیت کارخانه بوده که جزءمؤسسه خیریه است وظاهراچندین هکتاریاچندصد هزارمترمربع اراضی چغندرکاری است که مورد نزاع می‌باشد در خلال بحث و ابراز نظر همکاران عزیز اگر ضرورتی ایجاب بکند مدارک مزبور در این پرونده را هم قرائت خواهم کرد اما اساس تشکیل دهندة این پرونده پیشنهاد خرید از ناحیه خواهان (آقای ح. یا ح. م) به شرکت قند نقش جهان در اصفهان بمنظور خرید اراضی پلاک مورد نزاع بوده است این پیشنهاد پس از ۷ روز بموجب صورت‌جلسة دیگری که توسط هیأت مدیره شرکت تنظیم می‌شود بصورت‌ظاهر موافقت می‌شود ولی متعاقب آن در فروردین ۵۱ به موجب صورت‌جلسة دیگری که خواهان ابراز کرده و اصل آن هم هرگز پیدا نشده قراری درباره پرداخت ثمن معامله بین طرفین مقرر می‌شود و شرط تحقق بیع را هم فک رهن از ناحیه بانکها اعلام می‌کنند همین قراری که برای پرداخت ثمن تنظیم می‌شود آنچه که خواهان درنامه یادداشت مورخ ۷ / ۱ / ۵۰ خودش اعلام می‌کند با آنچه که در آن صورت‌جلسه که مورد موافقت قرار گرفته مغایرت دارد تغایر آنرا هم قرائت کردند باز هم اگر ضرورت داشته باشد قرائت خواهد شد بعلاوه این آقای خریدار بطوری که محتویات پرونده حاکیست با مستأجرین ملک توافق می‌کنند که قسمتی از مال‌الاجاره را بابت قسمتی از حق‌الزحمه آنها پرداخت می‌کند و ملک را با صورت‌مجلس تحویل می‌گیرد که از این تحویل و تحول شرکت قند جهان اطلاع اصولا نداشته بعد به عنوان مالک قسمتی در حدود ۶۰ هزار مترمربع از این زمین را هم به افراد ثالث واگذار می‌کند که کارخانه قند جهان قبل از اینکه این دعوا مطرح بشود علیه آن دونفر اقامه دعوی بعنوان خلع ید می‌کند که در دادگاه‌شهرستان سابق محکوم به بی‌حقی می‌شود ولی در دادگاه‌استان حتی این مدرک شماره ۱۰۱۰ - ۱۷ / ۱ / ۱۳۵۰ را هم که مستند قرار می‌دهد می‌گوید:. 
کارخانه قند نقش جهان بموجب این مدرک به من فروخته‌شده آن را هم در دادگاه‌مستند قرار داده بود شعبه چهارم دادگاه‌استان آن نظر را آن به اصطلاح مدرک را به اصطلاح قابل‌قبول ندانسته و رأی به خلع ید همان ۶۰ هزار مترمربع بنفع کارخانه صادر می‌کند که در شعبه سیزدهم دیوان‌عالی‌کشور در آن زمان ابرام می‌شود ما بطور کلی در این جا در مجموع محتویات پرونده به آن نظری که اعلام کردیم کلیه این روابط را مذاکرات مقدماتی و وعدة بیع تلقی می‌کنیم همان نظری که اعلام کردیم و شعبه دیگر قبول نکرد و اصرار کرد.. 
در هرصورت‌درست است که ما درابتدای امر رفتیم بدنبال رهن ملک یا فک رهن اما درنتیجة تعاطی مکاتبات و پرونده محرز شد که درموقع مذاکرات مقدماتی هنوز ملک در رهن بانکهای مربوطه بوده معذلک استدلالی که دادگاه‌کرده گفته است که فروش مال‌مرهونه با حفظ حقوق مرتهن بود اشکال بوده و ما از این ماجرا آمدیم وارد ماهیت شدیم این دفعه و نظر دادیم که بیع واقع نشده، وعدة بیع بوده که شعبه دیگر دادگاه‌حقوقی یک اصفهان، اول شهرضا رأی داد ما به شهرضا ایراد گرفتیم آمد در شعبه دوم دادگاه‌حقوقی یک اصفهان، شعبه دوم دادگاه‌حقوقی یک اصفهان رأی بنفع خواهان داد و بعد ما، ایراد گرفتیم دومرتبه رأی شعبه سوم اصرار کرد و ماهم اصراری تشخیص دادیم و پرونده فعلا درمحضر آقایان مطرح است.. 
حالا من‌منتظر‌هستم‌که‌آقایان‌کدام یک از این مدارک را … فتوکپی‌صورتجلسه‌ای است که درگزارشات‌اعلام‌شد‌که هرگز اصل این صورت‌جلسه‌پیدا‌نشده، ولکن خواهان به دست آورده و نحوة به دست آوردنش هم را مدعیست که گویا مراجعه به شرکت می‌کند و عوامل‌شرکت‌به‌دست‌او می‌دهند که اصل آن به دست‌نیامده‌در‌هر‌حال طرفین به خصوص‌خواهان‌به‌آن‌صورت‌جلسه استناد کرده و تکذیبی هم نشده که درماده ۹ این صورت‌جلسة‌شماره ۴۵ مورخ یکشنبه ۲۷ / ۱ / ۱۳۵۱ هیأت‌مدیره‌آمده‌است:. 
هیأت مدیره با توجه به اینکه بانکهای توسعه صنعتی و معدنی ایران و اعتبارات اخیرا با فک رهن سند زمین مهیار موافقت نموده و شرکت زمین مزبور را به آقای ح. م. فرزند ع. دارنده شماره شناسنامه فلان در …شهر به مبلغ چهارمیلیون ریال تمام، یک سوم نقد و یک سوم از تاریخ انتقال سند بمدت یکسال و یک سوم بقیه نیز از تاریخ بالا بمدت ۲ سال فروخته و مبلغ ۵۰۰ هزار ریال بیعانه نیز دریافت گردیده است را تأیید و تصویب می‌نماید و چون زمین مهیار در اجارة رسمی‌دو نفر مستأجر می‌باشد و بمدت یکسال دیگر به خاتمه آن باقی‌مانده فک اجازة مزبور و انتقال سند مذکور به آقای م. باید توأما انجام شود ضمنا هیأت مدیره با پرداخت مبلغ ۱۰۰ هزار ریال به مستأجرین زمین مزبور بعنوان کمک بلاعوض پس از فک اجارة مزبور موافقت می‌نماید ….. 
 [نامة مورخ ۱۰ / ۶ / ۵۰ آقای م. چنین است:]. 
شرکت سهامی‌محترم قند نقش جهان محترما با تقدیم یک برگ چک بانک تهران بشماره‌ای که ارسال شد بابت پیش‌پرداخت زمین مهیار پلاک شماره فلان این‌جانب ح. م حاضر هستم با پرداخت مبلغ چهار میلیون ریال درسه قسط زمین مهیار را خریداری کنم قسط اول یک سوم نقد (این‌که پیشنهاد می‌کند) قسط دوم از تاریخ انتقال بمدت یکسال، قسط سوم یک سوم بعد از دو سال، امضاء و چک را ضمیمه کرده است.. 
نامه شماره ۱۰۱۰ مورخ ۱۷ / ۶ / ۵۰ شرکت به آقای م.:. 
پاسخ‌نامه شماره ۱۰ / ۶ / ۵۰ همانی که یادداشت داده با چک مربوط به پیشنهاد خرید زمین مهیار متعلق به این شرکت ضمن اعلام وصول نامه مزبور و یک قطعه چک بانک تهران شعبه اصفهان بشماره ۷۲۸ … جمعا بمبلغ ۵۰۰ هزار ریال این شرکت با پیشنهاد شما موافقت می‌نماید مشروط بر اینکه کلیه مال‌الاجاره زمین مزبورمربوط به سال جاری متعلق به این شرکت بوده و قبل از انتقال سند مذکور باید به این شرکت پرداخت گردد ضمنا پس از آزاد شدن زمین مهیار متعلق به این شرکت که دررهن بانک اعتبارات صنعتی و بانک توسعة صنعتی و معدنی ایران می‌باشد با وضع موجود از لحاظ اجاره‌نامه و غیره و براساس پیشنهادجنابعالی سند مربوطه به شما انتقال داده خواهد شد.. 
با تقدیم احترام: شرکت سهامی‌قند نقش جهان.. 
.. 
. رئیس: جناب آقای حریرفروش بفرمائید.. 
. - در گزارش مفصل مطروحه جریان دعوی بتفصیل توضیح داده‌شده و نیازی به تکرار ندارد اولا رهن بودن ملک چون درجریان رسیدگی منتفی شده است استناد به ماده ۷۹۳ قانون مدنی که مقرر داشته (راهن نمی‌تواند در رهن تصرفی کند که منافی حق مرتهن باشد مگر به اذن مرتهن) موردی ندارد، ثانیا: بر طبق ماده ۳۳۹ قانون مدنی پس از توافق بایع و مشتری در مبیع و قیمت آن عقد بیع بایجاب و قبول واقع می‌شود و ممکن است بیع به داد وستد نیز واقع گردد. گاهی هم در معاملات خارجی با یک تلفن هم معامله انجام می‌شود. بدیهی است عدم وصول قسمتی از ثمن معامله که در پرونده عنوان‌شده تزلزلی در صحت عقد وارد نخواهد ساخت اضافه می‌شود چون درخصوص اختیارات هیأت مدیره شرکت و صورت‌جلسه‌ای که اصل آن به دست نیامده ابهاماتی در پرونده وجود دارد پس از استفاده از اظهارات همکاران محترم و مشاوره نظر قطعی خود را اظهار خواهم کرد.. 
.. 
. رئیس: جناب آقای منوچهری. 
. - در پرونده یک‌طرف معامله شرکت قند نقش جهان است که از دوحال خارج نیست یا شرکت سهامی‌عام است و یا شرکت سهامی‌خاص، آن کسی که به آن نامه پاسخ داده باید سمتش بررسی شود اگر مدیرعامل شرکت باشد مسأله انجام عقد در یک مجلس زیاد مهم نیست برای اینکه درعقود غائبین ممکن است موجب درمملکت ایران باشد قابل در فرانسه، منتها بین این ایجاب و قبول بایستی توالی عرفی وجود داشته باشد توالی عرفی هم برحسب مورد مطمح نظر است معاملاتی که با شرکتهای خارجی انجام می‌دهند روی همین پیشنهادات عرفی است با یک نام معاملات را انجام می‌دهند منتها باید دید آن کسی که پاسخ داده به این نامه آیا مدیر عامل شرکت بوده یا نه چون نمایندگی شرکت با مدیرعامل شرکت است در شرکتهای سهامی‌اگر غیر از مدیرعامل باشد مسلما هیچ رابطه حقوقی ایجاد نشده ولی اگر مدیرعامل شرکت بوده است مضافا اینکه متعاقبا هیأت مدیره تصویب آن مبلغ وصولی بابت ثمن معامله دردفاتر شرکت انعکاس پیدا کرده دفتر شرکت به نفع غیر تاجر، دلیل است بنابراین اگر در آن جا نوشته باشند بابت ثمن معامله این در واقع اقراری است بنفع شخص خریدار. نظرم این است که اگر امضا کنندة نامه مدیرعامل بوده است عقدبیع واقع‌شده و بعدهم هیأت مدیره قبول کرده است.. 
.. 
. رئیس: جناب آقای حسین سلیمی. 
. ماده ۳۳۹ قانون مدنی که چند مرتبه در اینجا قرائت شد مقرر می‌دارد:. 
 ((پس از توافق بایع و مشتری در مبیع و قیمت آن عقد بیع بایجاب و قبول واقع می‌شود. ممکن است بیع به‌داد و ستد نیز واقع گردد.)) اینکه عنوان شد درقسمت ایجاب و قبول جنبه توالی رعایت نشده یعنی شخصی که ایجاب می‌کند باید بایع باشد و بعد مشتری آنرا قبول کند و حال آنکه به این شکل انجام‌نشده است. بنظر بنده چنین مسأله‌ای مهم نیست چه‌بسا ممکن است قبلا مشتری پیشنهاد کند و بعدا بایع قبول کند. و ایضا درمورد اینکه عنوان‌شده انعقاد عقد بیع بایستی در یک مجلس باشد بنظر بنده لازم نیست که دریک مجلس باشد چون امروزه معاملاتی که انجام می‌شود مخصوصا معامله بیع اغلب ممکن است ایجاب وقبول چند ماه طول بکشد مثلا از شهری به شهری و یا کشوری به کشور دیگر پیشنهاد خرید کالائی می‌شود که ممکن است ایجاب و قبول بیش از یک ماه طول بکشد بهرحال فاصله ایجاب و قبول جنبه عرفی دارد.. 
اما آنچه که مهم است این است که می‌بایستی توافق بعمل آمده باشد که چنین توافقی بعمل نیامده است زیرا چک پنجاه هزار تومانی فرستاده‌شده و شخصی هم آنرا قبول کرده ولی همانطور که آقای م. هم فرمودند اصلا معلوم نیست گیرنده چه سمتی داشته اگر بفرض مدیرعامل شرکت هم باشد نمی‌تواند آنرا خودسرانه قبول کند مگر اینکه هیأت مدیره این موضوع را تصویب کرده باشد مضافا به اینکه مجمع عمومی‌شرکت و یا اساسنامه چنین اختیاری را به هیأت مدیره و مدیرعامل داده باشد و اگر مدیرعامل و یا هیأت مدیره خودسرانه چنین عملی انجام داده باشد جنبه شرکتی ندارد بلکه جنبه شخصی دارد که شخصا مسؤول است و شرکت مسؤولیتی ندارد.. 
موضوع دیگر اینکه قبولی باید منوط به تاریخ مؤخر باشد یعنی قبلا هیأت مدیره شرکت با اختیارات قانونی می‌بایستی چگونگی قضیه را بررسی و تصویب کرده و سپس این اختیار را به مدیرعامل تفویض کرده باشد و در مانحن فیه چنین توافق قانونی بعمل نیامده است. مطالبی‌که درمورد مستأجرین عنوان‌شده مسأله مهمی‌نیست و خللی به اصل موضوع وارد نمی‌کند آخرین مطلب اینکه شرکت عنوان کرده که پولی که گرفته از بابت بدهی بوده و چنین ادعائی و یا دفاعی قابل‌قبول نیست زیرا اگر بفرض این شخص بدهی هم به شرکت داشته باشد خودش عنوان کند که از بابت کدام بدهیش بوده است بهرحال چون قانونا توافقی به کیفیت مذکور در معامله بعمل نیامده، در واقع معامله و بیعی انجام‌نشده و نتیجتا نظر شعبه سیزدهم دیوان‌عالی‌کشور صحیح است.. 
.. 
. رئیس: جناب آقای مفید. 
. ایرادهائی‌که‌شعبه سیزدهم کرده است که ایجاب و قبول دریک مجلس نبوده اولا ذیل‌ماده‌می‌گوید‌که داد و ستد کافی‌است‌یعنی‌داد و ستد مجلس‌نمی‌خواهد، گذشته‌از این مجلس معنایش، این‌که یک جائی آدم دور هم بنشیند وکاری انجام بدهد کلمه مجلس تعبیری‌است‌عرفی‌که معمولا دو نفر با هم می‌نشینند و معامله انجام می‌دهند والا معاملات‌بزرگ دنیا اصلا‌مجلس‌به آن‌معنا ندارد گذشته از این مجلس‌هر‌معامله‌ای برحسب اقتضاء شرایط خودش را دارد مثلا یک‌وقت معامله‌ای است از آن وقتی‌که شروع می‌کنند و مقاوله شروع می‌شود تا آن وقتی‌که انجام بشود ممکن است یک سال طول بکشد روز اول بایع گفت من فروختم در این بین فرض کنید که خریدار مسائلی داشت، شرایطی داشت پول خواسته تهیه بکند یکسال بعد گفت من هم خریدم، بنابراین ازاین جهت ایرادی وارد نیست.. 
ایراد دیگر این بود که قبول مقدم بر ایجاب بوده و اول خریدار گفته خریدم و بعد فروشنده گفته، فروختم ما نه از نظر فقه و نه از نظر قانون مقرراتی برای تقدم ایجاب بر قبول نداریم فقط در عقد نکاح تقدم ایجاب بر قبول احتیاطا لازم است ولی در سایر معاملات چنین چیزی نیست گذشته از این گفتیم اصلا این جا معامله‌ای به آن عنوان و بیع اصطلاحی ایجاب و قبول بخواهد و دادوستد است و معامله حداقلش این است بلکه قراردادی است مشمول ماده ۱۰ قانون مدنی، که خریدار آمده پولی داده فروشنده هم قبول کرده و مبیع را به تصرف خریدار داده‌اند، او رفته در آن کشت کرده، اجمالا نظر من این است که با توجه به محتویات پرونده وضع و شرایطی که داشته و انجام‌شده ظاهرا بیع محقق بوده و نظر دادگاه‌را صحیح می‌دانم.. 
. 
. 
. رئیس: جناب آقای سید عبدالله رضائی. 
. - در ماهیت امر موضوع مورد بحث مالا بنده حق را با دادگاه‌ها می‌دانم زیرا ولو بتوان در مورد تحقق عقد بیع خدشه‌ای کرد و گفت متعاملین با یکدیگر مواضعه کرده‌اند که در زمانی که فک رهن شد بیایند در محضر و دفتر رسمی‌انجام معامله کنند و این قول و قراری است نه معامله و می‌توان روی این موضوع ایستاد و پافشاری کرد که بیع و معامله‌ای تحقق‌نیافته اما با آن صورت‌جلسه‌ای که بین هیأت مدیره و آقای م. تشکیل و تنظیم‌شده و با توجه به مفاد صورت‌جلسه مزبور و قبول تعهد و الزام بنام شرکت در مورد الزام شرکت به تنظیم سند رسمی‌بنام خریدار تشکیک و تردید نمی‌توان کرد هیأت مدیره شرکت تعهد کرده و متعهد شده پس از فک رهن مورد معامله را در محضر رسمی‌بنام خریدار انتقال دهد ولو معامله هم نشده باید باستناد ماده ۱۰ قانون مدنی وحدیث شریف اوفوا بالعقود ۱ به تعهد خود عمل کند بنابراین مالاحق با شعبات دادگاه‌است نه دیوان.. 
. 
. 
. رئیس: جناب آقای محمد فیضی بفرمائید.. 
. - در مسأله مورد بحث ما باید مدرک صحیح و قطعی داشته باشیم که این. 
ملک‌از طرف شرکت به خواهان منتقل‌شده است. آن طوری که ایشان یک چیزی نوشته و پولی و چکی بعنوان بیعانه فرستاده است این یک وعده خرید بوده که من آماده خرید این ملک هستم نه استیجابی‌بود تا ما بگوئیم این استیجاب را قبلا گفته آن هم ایجاب را بعدا خوانده تا بگوئیم که تقدیم ایجاب برقبول لازم نیست استیجاب و ایجاب هم ممکن است درست باشد مع‌الوصف این وعده خرید بوده که ایشان آمادگی خودش را اعلام کرده از طرف شرکت هم قول بیع داده‌اند که ما آماده بیع هستیم ولی دلیل به اینکه عقدی خوانده بشود ایجاب و قبول، چه ایجاب مقدم قبول مؤخر چه بعکس یا داد وستدی که در آن ماده نوشته‌شده داد و ستد معنای همان معاطات است معاطات معنایش این است که یک چیز را خریدار به فروشنده می‌دهد آن هم مبیع را تحویل او می‌دهد دیگر این جا ایجاب و قبول نیست داد و ستد است این جا ایجاب‌وقبول لازم نیست آن داد و ستد معنایش این است این جا داد و ستدی وجود ندارد که این آقا ثمن را تحویل بدهد آن هم مثمن را تحویل این بدهد تا بگوئیم ایجاب و قبول لازم نیست همان داد و ستد کافی است بنظر بنده نه ایجاب و قبولی این جا وجود داشته نه داد وستدی که به معنای معاطات باشد مدرک صحیحی هم این جا وجود ندارد علاوه براینکه در رهن بوده راهن حق ندارد عین مرهونه را مادامی‌که دررهن است‌به دیگری‌انتقال بدهد لذا بنظرمن رأی شعبه دیوان عالی کشور درست بوده است.. 
. 
. رئیس: جناب آقای سید علی هاشمی‌الحسینی. 
. - مقداری از عرایض بنده را جناب آقای فیضی فرمودند و ما حداقل این است که مواجه با چند اشکال هستیم در این معامله، اولا یا یقین داریم که قرارداد بیع نبوده و قولنامه و قراردادی بوده پیشنهادی بوده، پیشنهاد از طرف او موافقت از طرف هیأت مدیره یا یقین داریم یا حداقل‌شک، شک داریم که این قرارداد بوده یا بیع‌بوده‌کسی در شکش نمی‌تواند تردید کند دوم، شک دوم در تطابق است بر فرض که ایجاب و قبولی بوده که نبوده، در تطابق شک داریم، همانطور که آقایان خدشه کرده‌اند ظاهرا گفته‌اند یک ربع باید نقد بدهی ایشان کمتر پیشنهاد کرده‌اند، باز شک دوم این جا پیدا می‌شود، شک‌سوم در موالات است موالات را که‌ما‌نمی‌توانیم‌انکار کنیم بایستی ایجاب و قبول توالی‌داشته باشند اتصال‌داشته‌باشد حالا اتصال عرفی بعد از یک روز یا دو روز نه چند روز، شک‌چهارم درقصد بیع هم باز شک است همانطور‌که عرض کردم باز هم ما درمسأله رهنیت هم که یقین هست که مرهونه بوده باید ملک طلق باشد خرید و فروش مرهونه صحیح نیست چون ملک طلق نیست مگر دلیل خاص داشته باشیم. بیع ملک رهن صحیح نیست مگر با اجازه مرتهن، باز هم حداقل‌شک، شک دیگر هم از جهت محکومیت بنده خدا ایجاد می‌شود آن هم یک دادگاهی بوده رسیدگی کرده ظاهرا در دیوان‌عالی کشور هم تأیید شده خلع ید داده‌اند اگر واقعا مالک بود خلع ید نمی‌دادند یعنی رأی دادگاه‌و تأیید دیوان‌عالی کشور شک برایمان ایجاب نمی‌کند در اصل معامله، پس اگر همه چیز را انکار کنیم ۵ یا ۶ شک این جا مسلم است که نمی‌توانیم انکار کنیم با بودن ۶ یا ۷ شک یک شک داشته باشیم در صحت معامله، همة فقها می‌گویند شک در معامله معنایش بطلان معامله است، هیچ فقیهی شک نکرده وقتی شک آمد معامله‌ای این جا حاصل‌شده یا نه پس بنده فکر می‌کنم رأی شعبه بسیار صحیح است.. 
.. 
. رئیس: جناب آقای صفرزاده. 
-. عمده مطالبی‌را که می‌خواستم به عرض آقایان برسانم جناب آقای فیضی فرمودند تکرار نمی‌کنم. جناب آقای حریرفروش فرمودند در معاملات خارجی با یک تلفن معامله انجام می‌شود هرگز چنین نیست بلکه ابتدا خریدار از طریق مکاتبات و مذاکرات اولیه درخواست خرید کالا را می‌کند وقتی مشخص شد که فروشندة خارجی کالای مورد نظر خریدار را دارد، خریدار درخواست پیش فاکتور یا (پروفورما این ویس) می‌کند شرایط انجام معامله در پیش فاکتور قید می‌شود. پیش فاکتور که به دست خریدار رسید چون خرید خارجی است خریدار با ارائه فاکس پیش فاکتور مجوزهای لازم از مراجع قانونی جهت ورود کالا اخذ و کلیه مدارک حاصل را تحت عنوان پرونده اعتبار اسنادی (L. C) برای گشایش اعتبار به بانک گشایش دهندة اعتبار که اصطلاحا بانک کارگزار نامیده می‌شود ارائه می‌دهد بانک کارگزار معادل مبلغ معامله را درحساب خریدار مسدود می‌کند فروشنده هم درکشور مبدأ بانکی دارد که بانک ذینفع نامیده می‌شود بانک کارگزار با تلکس به بانک ذینفع اعلام می‌کند که خریدار گشایش اعتبار کرده و تمام شرایط معامله را ازحیث کالا و حمل و هزینه آن و کلیه ریز جریان را به بانک ذینفع اعلام می‌کند بانک ذینفع مراتب را به فروشنده اعلام می‌کند پیش فاکتور تبدیل به اعتبار اسنادی می‌شود فروشنده کالا را مطابق شرایط پیش فاکتور بسته بندی و تحویل وسیله حمل می‌دهد و اسناد اعم از فاکتور فروش اسناد حمل و بیمه و گواهی مبدأ، گواهی بازرسی و کنترل که به تایید نماینده ایران درکشور مبدأ کنسولگری یا سفارت رسیده به بانک ذینفع تحویل می‌دهد بانک ذینفع پس از مقابله اسناد و مندرجات آن با فول تلکس (شرایط اعتبار باز شده) در صورتی که معامله نقدی باشد پول فروشنده را پرداخت می‌کند مبادله اسناد از طریق بانکهای دو طرف انجام می‌شود دراین موقع کالا تحویل متصدی وسیله حمل شده از ید فروشنده‌خارج‌و‌مسؤولیت‌حفظ‌کالا با‌مؤسسة‌حمل‌کننده است مؤسسه حمل‌کننده، کالا را تحویل‌گمرک و اسناد حمل‌را تحویل خریدار می‌دهد که خریدار بتواند کالای خود را از گمرک ترخیص نماید. در معاملات داخلی ممکن است تجار به همدیگر اعتماد کنند و برخلاف اصول تجاری معاملاتی انجام دهند و کارشان نیز به دادگاه‌نیفتد که شاذ و نادر و مربوط به اموال منقول است نه معاملات اموال غیر منقول.. 
در پرونده مطروحه آقای م. پیشنهادی کرده که وی حاضر است اراضی پلاک مورد نزاع را خریداری نماید بفرض که پاسخ داده‌اند آنان نیز حاضرند بفروشند ولی هیچ وقت شق دوم قضیه صورت‌نگرفته که آنها بگویند فروختیم و او نیز بگوید خریدم لازمه بعد از توافق طرفین برای انجام معامله، این بود که قرارداد دیگری بصورت‌مبایعه نامه تنظیم می‌شد تا بیع محقق می‌گردید، لذا رأی شعبه دیوان‌عالی‌کشور بنظر من صحیح است.. 
. 
. 
. رئیس: جناب آقای سادات باریکانی. 
. - در نامه شماره ۱۰۱۰ خوانده‌دعوی‌در‌پاسخ به پیشنهاد خواهان درخصوص خرید ملک مورد بحث اعلام داشته با این شرایط ملک را به شما خواهم فروخت که یک سوم از ثمن نقدا پرداخت گردد و یک سوم دیگر در زمان تنظیم سند رسمی‌انتقال و یک سوم دیگر یکسال پس از تنظیم سند، که از این نامه افاده و استنباط وقوع عقد بیع نمی‌گردد زیرا خواهان پیشنهادکرده که حاضرم ملک را به مبلغ‌چهارصدهزار تومان خریداری نمایم و شرکت خوانده با این عبارت ((با این شرایط ملک را بشما خواهم فروخت)) اعلام پاسخ کرده که این عبارت حکایت از وقوع عقد بیع ندارد، بلکه وعده جهت انجام معامله در ازای تقاضای خواهان تلقی می‌گردد کما اینکه درسال ۱۳۵۸ که درخواست خلع ید بطرفیت خریداران بیست و شش هزار متر مربع از همین زمین بعمل آمده و خریداران با ارائه سند شماره ۱۰۱۰ اظهار داشته‌اند آقای م. این زمین را طی سند مزبور خریداری و سپس با سند دیگری قسمتی از آن را به ما منتقل نموده است شعبه چهارم دادگاه‌استان اصفهان سند یاد شده را بیع تلقی ننموده و انتقال بعدی را هم مملک ندانسته و حکم خلع ید صادر و حکم مزبور در دیوان‌عالی‌کشور نیز تایید گردیده است که با این تقدیر، نامه شماره ۱۰۱۰ به هیچ وجه نمی‌تواند سند ودلیل بروقوع عقد بیع باشد و به همین لحاظ نیز وکیل خواهان متمسک به بند ۹ از چهل و پنجمین صورتجلسه مورخ ۲۷ / ۱ / ۵۱ هیأت مدیره شرکت گردیده و اظهار داشته که در بند مزبور از این صورتجلسه هیأت مدیره اعلام داشته که این ملک را به خریدار آقای م. به این شرط فروخته‌ام که یک سوم ثمن را نقدا بدهد و یک سوم دیگر را یکسال پس از تنظیم سند و یک سوم دو سال پس از تنظیم سند پرداخت گردد و وکیل خواهان با تسلیم فتوکپی صورتجلسه مزبور مدعی وقوع بیع بر این اساس گردیده درحالیکه وکیل خوانده در اولین جلسه دادرسی صورتجلسه یاد شده را تکذیب کرده بدین معنی که اعلام کرده چنین صورت‌جلسه‌ای وجود ندارد و شعبه چهارم دادگاه‌حقوقی یک اصفهان از وکیل شرکت خوانده خواسته که اصل صورتجلسه را ارائه نماید که نماینده شرکت پرونده‌های شرکت را که تمامی‌صورتمجالس هیأت مدیره در آن ضبط بوده به دادگاه‌ارائه و چون صورتجلسه مورد ادعا در این پرونده وجود نداشته دادگاه‌با استناد به ماده ۳۰۰ قانون آیین دادرسی مدنی این سند را جزء دلایل مثبته خواهان محسوب در صورتی که بموجب قسمت اخیر ماده مزبور اگر طرف مقابل به وجود سند در نزد خود اقرار نماید لیکن از ابراز آن امتناع ورزد دادگاه‌می‌تواند آنرا از جمله دلایل مثبته بداند که در این قضیه نه‌تنها شرکت‌خوانده‌اقراری بر وجود سند در نزد خود ننموده بلکه صراحتا آن را مورد تکذیب نیز قرار داده با این کیفیت موردی جهت اعمال‌قسمت اخیر ماده ۳۰۰ قانون مزبور و احتساب سند جزء دلایل مثبته خواهان نمی‌باشد و چون دلیل مؤثر دیگری بر انجام عقد بیع نمی‌باشد رأی شعبه‌دیوان‌عالی‌کشور‌صحیح به نظر می‌رسد.. 
.. 
. رئیس: جناب آقای ابراهیمی. 
. - مطالبی‌که به عرض می‌رسد توضیحی است شاید مفید واقع بشود. همانطوری که عنوان شد درتاریخ ۱۰ / ۶ / ۵۰ آقای ح. م. با ارسال چک و تعیین قیمت زمین به چهار میلیون ریال و شرایط پرداخت ثمن پیشنهاد خرید این ملک را به شرکت قند نقش جهان اعلام می‌کند. شرکت‌قند نقش جهان طی نامه رسمی‌شرکت با امضای مدیرعامل شرکت بشماره ۱۰۱۰ - ۱۷ / ۶ / ۵۰ پاسخ می‌دهد: موضوع پاسخ‌نامه مورخ ۱۰ / ۶ / ۵۰ مربوط به پیشنهاد خرید زمین مهیار ضمن اعلام وصول نامه مزبور و یک قطعه چک بانک تهران شعبه اصفهان با پیشنهاد شما موافقت می‌نماید مشروط بر اینکه کلیه مال‌الاجاره زمین مربوط به سال جاری متعلق به این شرکت بوده قبل از انتقال سند مذکور به این شرکت پرداخت شود که پرداخت هم می‌کند. پس از آزاد شدن زمین مهیار متعلق به این شرکت که در رهن بانک اعتبارات صنعتی و بانک توسعه صنعتی و معدنی ایران می‌باشد که به دلالت نامه ثبت شهرستان … از ملک هم کلا فک رهن صورت گرفته و هم‌چنین تحصیل رضایت زارعین مشغول در سر آن زمین و پرداخت حقوق زارعانه آنها که فرمودند که شرکت و مالک فروشنده هیچ‌گونه اطلاعی نداشته، بصراحت محتویات پرونده دقیقا مالک فروشنده، اطلاع داشته و حقوق زارعانه مستأجرین هم با اطلاع و اذن با موافقت آن شرکت فروشنده پرداخت‌شده است به محض پرداخت این حقوق و پرداخت ۵۰ هزار تومان در آن موقع ملک کلا به تصرف خریدار در می‌آید. بعد از اینکه حقوق زارعانه پرداخت می‌شود، چک وصول می‌شود اجاره‌بها آن سال هم پرداخت می‌شود ملک ۱۰۰ ٪ به ایشان تحویل داده می‌شود ایشان در آن جا با صرف هزینه گزافی شروع می‌کنند به عملیات کشاورزی، احداث پست فشار قوی، تأسیس دامداری و کارخانه سنگ‌بری، تسطیح، خیابان کشی، حفر چهار حلقه چاه عمیق و نتیجتا در سال ۵۱ پنج هزار و پانصد تن چغندرقند از همین زمین ایشان به‌عنوان‌مالک‌کشت‌می‌کند‌و برداشت می‌کند و به کارخانه‌ای که خودش را به قول آقایان مالک می‌داند می‌فروشد درسال ۵۲ پنج هزار تن دیگر و الی آخر.. 
آقایان اشاره فرمودند آن صورت‌جلسه چه شده وکیل خریدار قبل از اینکه به اقامة دعوی مبادرت کند درخواست تأمین‌دلیل‌می‌دهد در محکمه و در ۲۳ / ۸ / ۶۴ آقای ف. وکیل آقای م. در معیت عضو مجری قرار به قسمت حسابداری امور مالی شرکت قند جهان مراجعه می‌کند آقای ر. عضو هیأت مدیره شرکت نیز در دفتر مذکور حضور داشته با بررسی مدارک موجود در بایگانی معلوم شده اصل صورت‌جلسه ۴۵ جلسه هیأت مدیره مورخ ۲۷ / ۱ / ۵۱ در بین صورت‌مجالس مزبور در بایگانی وجود ندارد نظر به اینکه این صورت‌جلسه بالصراحه علیه شرکت فروشنده بوده ظاهرا این را از آن جا برداشته‌اند که بتوانند، طرف را از معامله منصرف کنند. اما صورت‌جلسات دیگری وجود دارد، درصورت‌جلسة ۵۳ هیأت مدیره مورخ. 
دوشنبه ۲۶ / ۶ / ۵۲ مسأله زمین انتقالی به م. قید شده عین عبارت این است:. 
بند ۶: در مورد انتقال سند مالکیت زمین متعلق به شرکت در منطقه مهیار بنام خریدارآن قرار شد پرونده مربوطه برای اظهارنظر به مشاور حقوقی شرکت داده شود.. 
باز در پنجاه و نهمین جلسه هیأت مدیره مورخ ۶ / ۱۲ / ۵۳ وضع زمین کارخانه مهیار عدم موافقت ح. ن با دادن پیشنهاد اجرائی عملیات قانونی مربوط به تخلیة زمین از دست این آقای خریدار یعنی ن. گفته بود که به مستأجرها که ملک را فروخته‌ایم و آقای خریدار حقوق زارعانة آنها را پرداخت کرده که در این جا هم با تخلیه زمین مخالفت می‌کند به استحضار هیأت مدیره می‌رساند، بعد آنها می‌گویند با آقای ه. تماس حاصل بشود اگر آقای م. در قیمت یک مقدار بالا ببرد و تجدیدنظر بکند اشکال ندارد سند را به آن منتقل می‌کند. این هم یک مطلب و خود صورت‌جلسه چهل و پنجمین جلسة هیأت مدیره باز برای محضر شما قرائت‌شده و هیچکدام از اعضای شرکت هم نگفته‌اند که امضا، امضا ما نیست یا این جعلی است چون به ضرر خودشان بوده آن را ظاهرا برداشته‌اند.. 
.. 
. رئیس: جناب آقای زهتابیان. 
. - مسأله‌ای که این جا رویش زیاد تکیه شد مسأله فتوکپی صورت‌مجلس است و اکثر آقایان محترم فرمودند که بایستی که در معاملات مستندی وجود داشته باشد و صحیح است. خواهان فتوکپی مستند را ارائه داده و شرکت گفته اصلا این وجود ندارد حالا ما فرض می‌کنیم که حرف شرکت درست باشد اصلااین جعلی است وجود ندارد و ساختگی است وقتی‌که شماره صورت‌مجلسها ترتیب دارد ۴۵ - ۴۶ - ۴۷ تا ۵۷ پس باید شرکت بیاید بگوید آقا این‌که تو داری ارائه می‌دهی فتوکپی ۴۵ است. اصل آن این است که من دارم و حال آنکه درتمام این مدت ۴۵ را نشان نداده پس ما نمی‌توانیم بگوئیم شرکت همة صورت‌مجالس را داشته ولی ۴۵ آن اصولا حذف‌شده و چون مصلحت شرکت ایجاب می‌کرده گفته که صورت‌جلسة ۴۵ نیست اصل آن نیست و بعد متوسل شده به دلائل و مواد قانونی که خواهان باید اصل را نشان بدهد و چون اصل را نشان نداده پس فتوکپی آن بی‌اعتبار است بنظر بنده اگر حرف شرکت درست بود می‌بایستی که خودش یک صورت‌مجلس بنام ۴۵ ارائه بدهد و بگوید که این ۴۵ است نه آن و نظر دادگاه‌ها را تایید می‌کنم.. 
.. 
. رئیس: جناب آقای اذانی بفرمائید.. 
. - آنچه مورد‌ایراد‌بعضی‌از سروران‌عزیز قرار گرفته این است که خریدار (خواهان) کمتر از یک‌سوم‌اولیه‌ثمن‌معامله زمین مورد دعوی را پرداخت‌کرده‌یعنی‌پنجاه‌هزار‌تومان داده و بقیه را نپرداخته است درحالیکه شرکت خوانده دعوی در تفسیری که شخصا از مندرجات چهل و پنجمین جلسه شرکت کرده و درصفحه ۱۱ گزارش پرونده منعکس است می‌گوید: مفاد قسمت نهم فتوکپی صورتجلسه چهل و پنجمین جلسه مورخ ۲۷ / ۱ / ۵۱ شرکت که هرگز اصل آن بدست نیامده و در هر حال خواهان به آن استناد نموده حاکیست که شرکت اعلام داشته خواهان بایستی یک سوم از ثمن را نقد و یک سوم دیگر را بعد از یکسال از تاریخ تنظیم سند و یک سوم باقیمانده را دو سال بعد از تنظیم سند بپردازد. این مطالب عین عبارات و تفسیر شرکت خوانده از صورت‌جلسه مذکور است. خوب، بله خواهان باید یک سوم از ثمن را (ثمن معامله چهارمیلیون ریال است) نقد بپردازد ولی کی؟ چه زمانی؟ جواب این است که پنجاه هزار تومان آن را بیعانه داده و بقیه یک سوم ثمن نقدی مزبور را هم باید در موقع تنظیم سند رسمی‌بپردازد، حالا شرکت خوانده می‌خواهد بگوید خواهان به تعهد خود عمل نکرده و پرداخت نقدی وی کمتر از یک سوم ثمن است. بلی، خواهان پنجاه هزار تومان به عنوان بیعانه داده و بقیه یک سوم نقدی را هم در موقع و زمان تنظیم سند پرداخت می‌کند و یک سوم دوم را هم یکسال پس از تنظیم سند و یک سوم بقیه را هم دو سال پس از تنظیم سند بپردازد با این ترتیب نظر به تایید رأی دادگاه‌ها دارم.. 
.. 
. رئیس: مذاکرات کافی است جناب آقای ادیب رضوی نماینده دادستان محترم کشور بیان عقیده فرمائید.. 
. . 
. - نظر باینکه ماده ۳۳۹ قانون مدنی مقرر داشته پس از توافق بایع و مشتری در مبیع و قیمت آن عقد بیع بایجاب و قبول یا تعاطی واقع می‌شود و در موضوع مورد بحث:. 
اولا: خواهان با ارسال یک قطعه چک پیشنهاد خرید زمین را نموده و شرکت خوانده با پیشنهاد شرایط دیگری موافقت خود را اعلام داشته که تبادل نامه‌های مذکور فقط بمنزلة توافق ذکر شده در ماده فوق‌است که نیاز به ایجاب و قبول علاوه بر توافق مزبور داشته است. خصوصا که نامة شرکت متضمن شرایط جدیدی بوده است که توافق روی آن مشخص نیست.. 
ثانیا: حسب مندرجات پرونده چون خواهان مستأجر و متصرف ملک بوده دو قطعه از زمینی که ادعای خریداری آن را می‌نماید به دو نفر بموجب اسناد عادی فروخته که خریداران آن برای الزام به تنظیم سند رسمی‌علیه فروشنده اقامة دعوا نموده‌اندکه نتیجتا دعوای آنها مردود اعلام گردیده‌که‌خود‌دلیلی‌است که دادگاه‌های‌رسیدگی‌کننده فروشنده زمین را مالک نشناخته‌اند.. 
ثالثا: عمده دلیل خواهان تصویر صورت‌جلسه مورخ ۲۷ / ۱ / ۵۱ هیأت مدیره می‌باشد با توجه به اینکه وکیل شرکت خوانده منکر وجود چنین صورت‌جلسه‌ای گردیده و اصل آن هم ابراز نشده و حتی در تأمین دلیلی که وکیل خواهان برای بررسی دفاتر شرکت بعمل آورده صورت‌جلسه مزبور یعنی صورت‌جلسة ۴۵ هیأت مدیره وجود نداشته است استناد دادگاه‌به صورت‌جلسه یاد شده و استدلال دادگاه‌که باستناد صورت‌جلسه ۴۷ هیأت مدیره وجود صورت‌جلسه مورد استناد را محرز دانسته موجه بنظر نمی‌رسد بفرض وجود چنین صورت‌جلسه‌ای مصوبه هیأت مدیره فقط دلیل موافقت با بیع است نه وقوع عقد بیع که مستلزم اقدام از طرف مسؤول و مدیرعامل شرکت بوده است. مضافا اینکه پیشنهاد خرید خواهان در شهریور ۱۳۵۰ و صورت‌جلسه مورد بحث مربوط به اواخر فروردین ۱۳۵۱ یعنی ۷ ماه بعد از آن می‌باشد.. 
رابعا: مدارکی دال بر پرداخت بقیة ثمن معامله حداقل معادل یک سوم آنچه که در صورت‌جلسه ادعای خواهان شرط شده از ناحیه خواهان ابراز نگردیده است و گرفتن امتیاز برق نیز دلیل مالکیت محسوب نمی‌شود. بنابراین به جهات فوق‌وقوع عقد بیع محرز نمی‌باشد و رأی شعبه سیزدهم دیوان‌عالی کشور موجه بوده، معتقد به تایید آن می‌باشم.. 
. 
. رئیس: آقایان آراء خود را مرقوم فرمائید.. 
. . 
. رئیس: تعداد حاضران درجلسه ۵۶ نفر بودند که از این عده تعداد ۳۹ نفر اکثریت رأی دادگاه‌ها را تایید و اقلیت ۱۷ نفر رأی شعبه دیوان‌عالی کشور را صحیح دانسته‌اند.. متن رأی. رأی شماره ۱ - ۲۹ / ۱ / ۱۳۷۴. 
هیأت عمومی‌شعب حقوقی دیوان‌عالی کشور. 
 (اصراری). 
. 
چون آقای تجدیدنظرخوانده پس از قبول و اجرای شرایط مذکور در نامه شماره ۱۰۱۰ مورخ ۱۷ / ۶ / ۱۳۵۰ شرکت سهامی‌قند نقش جهان و پرداخت وجه چک شماره ۷۲۸ … مورخ ۱۴ / ۱ / ۵۰ بعنوان بیعانه و نیز پرداخت حقوق زارعانه مستأجرین، ملک مورد معامله را بموجب صورتجلسه مورخ ۲۰ / ۶ / ۵۰ تحویل گرفته و انتقال سند به فک رهن موکول شده و چون بدلالت نامه شماره ۹۹۴۳ مورخ ۱۲ / ۹ / ۶۵ اداره ثبت … از محل موصوف فک رهن بعمل آمده و بدلالت بند ۹ چهل و پنجمین مصوبه هیأت مدیرة شرکت قند نقش جهان دریافت بیعانه و انجام معامله مورد تایید واقع‌شده و در پنجاه و سومین و پنجاه و نهمین جلسه هیأت مدیره نیز راجع به انتقال سند مالکیت زمین مورد معامله به تجدیدنظرخوانده تصمیماتی‌اتخاذ شده است‌وچون اصل مصوبه چهل و پنجمین جلسه‌هیأت‌مدیره در‌سوابق‌شرکت‌به دست نیامده و صورت‌جلسه دیگری‌نیز‌که‌مفادا با آن مغایر‌است‌از‌سوی‌شرکت ارائه‌نگردیده‌و چون‌تجدیدنظرخوانده پس‌از‌تحویل‌گرفتن ملک و چاه‌های محفوره هزاران تن چغندرقند از محل مورد بحث و زمینهای اطراف برداشت کرده به کارخانه نقش جهان فروخته لذا با عنایت به مراتب مذکور و سایر شواهد و قرائن موجود در پرونده‌به‌نظر‌اکثریت اعضای هیأت عمومی‌دیوان‌عالی‌کشور اعتراضات تجدیدنظرخواه مردود و رأی تجدیدنظرخواسته ابرام می‌گردد.. 
هیأت عمومی‌دیوان‌عالی کشور (شعب حقوقی). 
. 
. 
. 
<#>
. مقدمه. علت طرح:. اختلاف نظر بین شعبه سی و دوم دیوان عالی‌کشور با دادگاه‌های انقلاب اسلامی‌تهران. 
در ساعت ۱۱ روز سه‌شنبه مورخ ۲۳ / ۳ / ۱۳۷۴ جلسه هیأت عمومی‌شعب کیفری دیوان عالی‌کشور (اصراری) بریاست حضرت آیت‌الله محمد محمدی گیلانی رئیس دیوان عالی‌کشور و با حضور جنابان آقایان قضات دیوان عالی‌کشور و نماینده جناب آقای دادستان کل کشور تشکیل گردید.. 
. رئیس: جلسه رسمی‌است دادنامه شماره ۷۶۲ - ۲۵ / ۱۱ / ۱۳۷۳ شعبه سی و دوم دیوان عالی کشور بتصدی جناب آقای محمد صادق آل اسحق رئیس و جناب آقای سید حسین نقیبی‌مستشار مطرح است. جناب آقای آل اسحق دادنامه را قرائت فرمائید.. 
. . 
-. خلاصه جریان پرونده. خلاصه جریان پرونده: آقای ا. مشهور به ن. با نام مستعار ص. فرزند ا. شغل کارشناس مرکز تحقیقات کشاورزی مازندران، ساکن ساری باتهام فعالیت و قیام مسلحانه برعلیه انقلاب اسلامی‌ایران تحت تعقیب دادسرای انقلاب اسلامی‌تهران قرار گرفته است که پس از انجام تحقیقات بموجب کیفرخواست صادره اتهامات ویرا بدین شرح ذکر نموده است:. 
۱ - اقدام به براندازی نظام جمهوری اسلامی‌ایران از طریق عضویت در گروهک مارکسیستی محفل فدائی (دارای مشی مسلحانه) و با استفاده نام مستعار ص. از سال ۶۴ تا لحظه دستگیری.. 
۲ - مشارکت در سرقت مسلحانه بانک تجارت سال ۶۴ در تهران که در این رابطه متهم‌مسلح به کلت کمری‌و نارنجک بوده است و مسؤول جمع‌آوری پولها بوده است.. 
۳ - جاسازی و نگهداری و حمل غیرمجاز دو عدد کلت کمری، یکعدد نارنجک جنگی، دو عدد خشاب خالی، هفت عدد فشنگ کالیبر ۶۵ / ۷ تا لحظه دستگیری.. 
۴ - مشارکت در عملیات ترور نافرجام یک فرد روحانی در ساری.. 
۵ - ارتباط با گروهک الحادی اقلیت (منظور فدائیان خلق شاخه اقلیت) از ابتدای پیروزی انقلاب تا سال ۱۳۶۰.. 
۶ - شرکت درجلسات وهسته‌های تشکیلاتی گروهک محفل درساری و تهران.. 
۷ - برقراری ارتباط با داخل زندان اوین از طریق برادر معدومش (…) و گرفتن اطلاعات درخصوص تعداد معدومین با نشان دادن تعداد شاخه‌های کل از طریق برادرش و دادن اخبار رادیوهای بیگانه از طریق متهم به وی و ارتباط با خانواده معدومین و دادن کمک‌های مالی به آنها.. 
۸ - دریافت مبلغ دویست هزار تومان از پول سرقت شده از بانکها که از نامبرده در هنگام دستگیری ضبط گردیده است.. 
دادسرا با توجه به تحقیقات و بررسیهای بعمل آمده و اعترافات صریح متهم و گزارشات ارسالی از واجا و سایر قرائن و امارات موجوده درپرونده بزهکاری نامبرده را مسلم و محرز دانسته و از دادگاه انقلاب اسلامی‌تهران وفق مادتین ۱۸۶ و ۱۸۷ قانون مجازات اسلامی‌و ماده ۲ قانون تشدید مجازات مرتکبین قاچاق اسلحه و مهمات تقاضای‌رسیدگی‌و‌صدور حکم شرعی را نموده است (ص ۲۳۰ و ۲۳۱ پرونده).. 
سپس پرونده به دادگاه انقلاب اسلامی‌تهران ارسال و به شعبه پنجم ارجاع گردیده است و شعبه پنجم دادگاه انقلاب اسلامی‌تهران درتاریخ ۱۳ / ۱۰ / ۷۱ باحضور متهم و وکیل تسخیری وی و مشاور دادگاه و نماینده دادستانی تشکیل و مفاد کیفرخواست و موارد اتهامی‌مندرجه در آن به متهم تفهیم و دادگاه پس از استماع مدافعات و اظهارات متهم و وکیل وی و ملاحظه نظریه مشاور دادگاه بموجب دادنامه شماره ۲۷۲۳۶ - ۲۷ / ۱۰ / ۷۱ چنین رأی داده است:. 
مستندا به تحقیقات انجام‌شده از سوی وزارت اطلاعات و دادسرای انقلاب اسلامی‌تهران و اقاریر متهم آقای ا. فرزند ا. در تحقیقات مذکور و اعترافاتش در جلسه دادگاه نسبت به مواد ۲، ۳، ۶، ۷، ۸ از موارد اتهامی‌مندرج در کیفرخواست پرونده پیوست و توجیهات غیرموجه مشارالیه درخصوص ۱ و ۴ و ۵ ذکر شده در کیفرخواست و هکذا رد توجیهات و دفاعیات آقای وکیل مدافع تسخیری متهم مذکور و باعنایت به مجموع محتویات پرونده کشف سلاح و مهمات، موارد اتهامی‌منتسب به نامبرده بر دادگاه ثابت و محرز است دادگاه با درنظر گرفتن جرائم ارتکابی‌وی را از مصادیق بارز محارب و مشمول مواد قانونی ۱۸۶ و ۱۸۷ قانون مجازات اسلامی‌تشخیص داده و استنادا به مواد قانونی ۱۹۰ و ۱۹۱ قانون مذکور و آیه شریفه ((انما جزاء الذین یحاربون الله و رسوله و … ان یقتلوا)) حکم به اعدام وی صادر نموده است.. 
پس از ابلاغ حکم به محکوم علیه نامبرده به حکم صادره اعتراض کرده و وکیل تسخیری وی نیز طی لایحه‌ای با بیان اینکه اولا ماده ۱۸۶ قانون مجازات اسلامی‌که ناظر بمواردی است که گروه یا جمعیتی متشکل در برابر حکومت اسلامی‌قیام مسلحانه نمایند بمانحن فیه که موکل باتفاق عده معدود و محدودی که از شمار انگشتان دست تجاوز نمی‌کند شمول ندارد و ثانیا موکل اقدام عملی جهت براندازی نظام مقدس‌اسلامی‌ننموده‌و‌باین لحاظ مشمول ماده ۱۸۷ قانون فوق نمی‌باشد و ثالثا حسب‌مندرجات‌پرونده و‌مدافعات‌موکل و‌گزارشهای وزارت‌اطلاعات‌موکل ازسال ۱۳۶۶ بطور کلی از فعالیت در رابطه با محفل فدائیان دست کشیده و به خدمت جمهوری اسلامی ایران در سمت مهندسی شیمی‌مشغول بوده و خدمت وی مورد رضایت ادارة متبوع او می‌باشد. این خدمت ازیکطرف و ترک محفل قرینه‌ای قوی بر توبه موکل و ندامت شدید از گذشته است، نسبت به حکم دادگاه اعتراض و. 
تقاضای تجدیدنظر نموده است.. 
حاکم‌محترم‌دادگاه‌بموجب نظریه مورخه ۱۷ / ۱۱ / ۷۱ با ذکر اینکه مطالب مندرجه در لایحه اعتراضیه تکرار مدافعاتی است که در مرحله دادرسی انجام‌شده و مورد توجه و مداقه محکمه بوده اعتراض را مردود اعلام نموده و پرونده جهت رسیدگی به اعتراض به دیوان عالی کشور ارسال و به شعبه سی و چهارم ارجاع گردیده است.. 
شعبه محترم سی و چهارم دیوان عالی کشور بموجب دادنامه شماره ۹ - ۱۰ / ۱ / ۷۲ حکم دادگاه را نقض نموده است، متن رأی شعبه سی و چهارم دیوان عالی کشور بدین شرح است:. 
گرچه با توجه‌به‌اینکه‌گروه‌کمونیستی‌مذکور‌معتقد به مبارزه مسلحانه است (ص ۲۲۳) و متهم‌نیز‌درجلسه‌دادگاه‌به آن اشاره نموده و عمل آنها از جمله سرقت مسلحانه بانک تجارت و نیز اقدام جهت ترور یک فرد روحانی در ساری که متهم در جلسه دادگاه لااقل به تمرین دربارة آن اعتراف نموده مشی مسلحانه را اثبات می‌نماید و طبق آن از مصادیق محارب و باغی محسوب و مشمول مواد ۱۹۰ و ۱۹۱ می‌باشد و نیز با قطع نظر از عنوان مبارزه مسلحانه چون سرقت مسلحانه بانک تجارت بلاتردید عنوان محارب (و هو کل من جرد سلاحه او جهزه لاخافه الناس و اراده الافساد فی الارض فی برکان او فی بحر فی مصر او غیره لیلا او نهارا) ۱ صادق می‌باشد لذا قطعا از مصادیق محارب محسوب می‌گردد و مناقشه در صدق عنوان محارب غیرموجه است. لیکن در عین حال باعنایت به اینکه اداره اطلاعات متذکر گردیده عده‌ای از گروه مذکور دستگیر و بقیه آنها ظاهرا ناچیز می‌باشد و خطری از ناحیه آنها نظام اسلامی‌را تهدید نمی‌کند و نامبرده درحال حاضر اظهار ندامت می‌کند به نظر می‌رسد در اجرای حد محارب انتخاب شق اعدام از مجازاتهای چهارگانه‌ضرورت ندارد و انتخاب شق خفیف‌تر (او ینفوا من الارض) ارجح است لذا با تجدیدنظر موافقت می‌گردد و ضمن نقض حکم صادره پرونده به دادگاه هم‌عرض ارسال شود. (ص ۳۰۰).۱. 
سپس پرونده به دادگاه انقلاب اسلامی‌تهران اعاده و به شعبه سوم ارجاع گردیده است و شعبه سوم دادگاه انقلاب اسلامی‌تهران پس از انجام محاکمه بموجب دادنامه شماره ۲۹۵۴۲ - ۱۷ / ۸ / ۷۲ چنین رأی داده است:. 
با عنایت به مراتب فوق، محتویات پرونده اقاریر عمدتا صریح و بعضا ضمنی آقای ا. فرزند ا. در مراحل متعدد رسیدگی، اعم از مراکز انتظامی، دادسرای انقلاب اسلامی‌تهران (شعبه پنجم دادیاری) و مدافعات غیرموجه و بعضا کذب وی درجلسات دادگاه (بشرح صورتجلسات آنها) و دفاعیات غیرمؤثر وکیل مدافع محترم (بشرح لایحه تقدیمی) و قرائن و امارات موجود بزهکاری و مجرمیتش از لحاظ عضویت در تشکیلات محارب و کمونیستی و فعالیتهای محاربانه در راستای اهداف ضد خدائی و ضد میهن آنها در مدت طولانی تا هنگام دستگیری محرز و مسلم و از مصادیق روشن محارب و مفسد فی الارض می‌باشد و باتوجه باینکه توبه‌اش نه‌تنها محرز نیست بلکه قرائنی برخلاف آنهم هست، علیهذا و با استناد به مادتین ۱۹۷ و ۱۹۹ قانون حدود و قصاص مصوب شهریور ۶۱ (سلف قانون فعلی) و بند اول ماده ۲۰۲ همان قانون (مادة ۱۹۰ فعلی) بعنوان محاربه و افساد به اعدام [محکوم می‌شود] و وجوه حاصله از جرمهای مذکور و سلاح مکشوفه محکوم بضبط هستند … حکم صادره بعد از ابلاغ به محکوم علیه و عدم اعتراضش قطعی و لازم الاجراء است (ص ۳۲۶).. 
پس از ابلاغ‌حکم‌به‌محکوم‌علیه‌نامبرده طی لایحه تقدیمی (که مطالب آن قریب به مندرجات‌لایحه‌دفاعیه‌و‌اعتراضیه‌وکیل‌مدافع‌می‌باشد‌به‌حکم‌دادگاه اعتراض و تقاضای تجدیدنظر نموده و پرونده جهت رسیدگی به اعتراض متهم به دفتر دیوان‌عالی‌کشور ارسال و این بار به شعبه سی و دوم دیوان عالی کشور ارجاع گردیده است.. 
هیأت شعبه درتاریخ بالاتشکیل گردیدپس از قرائت گزارش آقای محمد صادق آل اسحق عضو ممیز و اوراق پرونده و نظریه کتبی‌آقای نظری دادیار دیوان عالی‌کشور اجمالا مبنی بر:. 
معتقد به طرح موضوع در هیأت عمومی‌می‌باشم. مشاوره نموده چنین اتخاذ تصمیم می‌نماید:. 
نظربهاینکه دادگاه مرجوع الیه ثانوی دردادنامه فوق‌الذکر برخلاف. 
نظر شعبه [سی و چهارم] دیوان عالی کشور و همانند دادگاه اول مبادرت به صدور رأی نموده است لهذا مستندا به بند ج ماده ۷ قانون تجدیدنظر آراء دادگاه‌ها موضوع جهت طرح در هیأت عمومی‌اصراری کیفری دیوان عالی‌کشور به دفتر معاونت محترم دیوان عالی‌کشور ارسال می‌گردد.. 
شعبة سی ودوم دیوان عالی کشور. مذاکرات. رئیس: جناب آقای آل اسحق چنانچه توضیحی دارید بفرمائید.. 
. . 
این گروه محفل فدائی یک شاخه اقلیتی است منشعب از فداییان خلق. اکثریت فداییان خلق (اکثریت) معتقد به مشی مسلحانه نبودند ولی فداییان خلق اقلیت معتقد به مشی مسلحانه بودند از آنها این گروه هم مجزا شده بنام محفل فدایی اینها معتقد به مشی مسلحانه در مقابل حکومت اسلامی‌بودند. اینها از سال ۶۱ به بعد شروع کردند تعدادشان را آن طوری که پرونده هاشان آمده حدود ۱۴ - ۱۵ نفر من دیدم پرونده هاشان مطرح بود و اینها گروهی تشکیل داده مسلح بودند در تهران به بانک تجارت در فلکه اول تهرانپارس حمله کردند اموالی را بردند و آنجا ایجاد رعب و وحشت کردند در روز روشن این کار را انجام دادند و یک تروری هم کردند نافرجام بوده. البته در بعضی پرونده‌ها عملیات دیگری هم بوده مثلا آتش زدن بعضی جاها هم بوده است. اینها ۷ - ۸ نفر بودند دستگیر شدند و در شعبه پنجم دادگاه انقلاب محکوم به اعدام شدند پرونده آمده به دیوان عالی کشور.. 
حدود ۴ - ۵ تا را به شعبه سی و دوم ارجاع کردند.. 
در شعبه سی و دوم ما پرونده را خواندیم و نظرمان این بود که چون توبة اینها تاکتیکی است یعنی اصلا توبه نیست اینها نگفتند که ما توبه کردیم، آنها احساس کردند زمینه فعالیت نیست نظام جمهوری قدرت پیدا کرده اگر اینها هم بخواهند فعالیت کنند دستگیر می‌شوند نمی‌توانند فعالیت کنند فعلا متوقف کردند تا درفرصت مناسب فعالیت‌کنند. استدلال‌و‌نظر‌ما این بود و چون دادگاه هم توبه اینها را احراز نکرده بود باید توبه را احراز کند چون در قانون‌دارد‌وقتی‌که محارب بودن مسلم شد توبه باید احراز بشود. یک‌وقت‌این‌است‌که‌اصل‌محاربه‌محل‌تردید‌است‌یک وقت این است نه اصل محاربه مسلم است منتها بحث در این است که آیا توبه کردند یا نه؟ در اینجا، هم درقانون و هم در فقه استفاده می‌شود که توبه باید احراز بشود نه عدم توبه. یعنی وقتی‌که محارب بودن مسلم است باید توبه احراز بشود و این را باید دادگاه تشخیص بدهد. دادگاه می‌گوید آقا من تشخیص می‌دهم توبه محرز نیست بنابراین مجازات تعیین کرده‌ام لذا در شعبه سی و دوم ما دلیلی بر نقض پیدا نکردیم و نظرمان بر تأیید و ابرام رأی دادگاه قرار گرفت.. 
از پرونده‌های اعضای دیگر این گروه چند پرونده - دوتایش مسلم است - به شعبه محترم سی و چهارم ارجاع شده بود یکی مربوط بود به ن. رهبر این گروه بود که جرمش از همة اینها سنگین‌تر بوده که او را دادگاه محکوم به اعدام کرده بود رفته بود شعبه سی و چهارم نقض کرده بود مجددا برگشته بود باز شعبه سوم محکوم به اعدام کرده بود پرونده برگشته بود اصراری شده بود در شعبه سی و چهارم آمده و در هیأت عمومی‌مطرح شد به اکثریت آراء نظر دیوان را تأیید کرده و گفتند حکم دادگاه درست نیست در آن جلسه من امروز صورتجلسه را دیدم دو نفر ما در اقلیت بودیم یکی بنده بودم و یکی جناب آقای کریمی‌که امروز تشریف ندارند ما دو نفر درصورتجلسه امضاء کردیم که دراقلیت بودیم اکثریت قاطع نظردیوان را تأیید کردند.. 
در آنجا استدلالی که شده بود وکیل مدافع متهم رفته بود روی این مسأله آقایان روی این نکته توجه کنند، استدلال این بودکه اینها از سال ۶۶ به بعد دیگر فعالیت نداشته‌اند چون از ۶۶ به بعد فعالیت نداشتند اینها عملا توبه کردند خود این‌که اینها دست از مشی مسلحانه برداشتند و دیگر فعالیتی نکردند نشان می‌دهد که اینها توبه کردند بنابراین قبل از اینکه اینها تسلیم بشوند بین اینها قدرت پیدا شود اینها تابع هستند و [توبه] صدق می‌کند چون دیگر فعالیت عملی نداشتند نظر شعبه محترم سی و چهارم هم این بود که بالاخره اینها فعالیت نکردند و فعالیت ندارند. همین کافی است که ما احتمال توبه می‌دهیم و قرائنی هست و بنابراین نقض کرده بودند. اکثریت هیأت عمومی‌هم نظر آنها را تأیید کرده. در زمان ریاست حضرت آیت‌الله مقتدایی بموجب رأی شماره ۷ - ۱۳۷۳. ۱. 
پرونده دیگری که به شعبه سی و چهارم ارجاع شده بود باز بهمین نحو حکم اعدام متهم بوسیله شعبه سی و جهارم نقض شده و به شعبة دیگر دادگاه ارجاع شده و آن دادگاه بر نظر دادگاه قبلی اصرار کرده حکم اعدام داده بود و با اعتراض محکوم علیه پرونده به دیوان عالی کشور ارسال‌شده بود.. 
این پرونده را به ما ارجاع دادند. آن‌موقع‌جناب‌آقای‌نقیبی‌در شعبه‌سی‌و‌دوم تشریف داشتند ما دونفر هم بیشتر نبودیم ما نظرمان این بود چون پرونده سابقه رسیدگی در شعبه سی و چهارم دارد باید به آن شعبه برود ما استدلالمان این بود که ما صلاحیت رسیدگی نداریم چرا؟ برای اینکه وقتی در یک پرونده کسی محکوم به اعدام شد آمد و یک شعبه دیوان عالی کشور نقض کرد پس از این رفت به شعبه همعرض حالا محاربه نباشد زنا باشد قصاص باشد باز محکوم به اعدام کرد وقتی‌که این دفعه آمد اگر برود به همان شعبه سابق دیوان عالی کشور اگر شعبه دیوان نظر دادگاه‌ها را صحیح تشخیص داد، دید که استدلال خوبی‌کرده خوب تأیید می‌کند ابلاغ می‌کند اگر به نظرش همان نظر قبلی درست بود اصرار می‌کند پرونده می‌آید در هیأت عمومی مطرح بشود. فلسفه وجودی هیأت عمومی‌همین است که برود به همان شعبه و اگر آن شعبه نظرش، نظرشعبه قبلی بود دو دادگاه در مقابل شعبه دیوان اصرار کردند بیاید هیأت عمومی. اگر بنا باشد ما دفعه دوم پرونده را به شعبه دیگر بدهیم (من بحث کبروی دارم نه بحث صغروی از نظر صغروی نظر دادگاه را درست می‌دانم ولی از نظر کبروی) اگر بنا شود کسی محکوم به اعدام بشود ما دوباره بیاییم این پرونده را اگر بدهیم به شعبه اول این حکم دادگاه را نقض می‌کند می‌گوید آقا این مستحق قصاص نیست (مثل همین پرونده که امروز در جلسة قبل خواندیم در این پرونده شعبه محترم سی و یکم نظرش این بود که آقا این به سن بلوغ نرسیده محل تردید است اما اگراین پرونده را به شعبه دیگر می‌بردیم لعل نظر شعبه این بود که درست است) آن وقت ازدو شعبه دیوان دو رأی متعارض صادر شده اولی درست است یا دومی؟ فلسفه وجودی هیأت عمومی‌اصراری از بین می‌رود منتها جناب آقای ابراهیمی‌آن موقع یک استدلالی داشتند البته اشکال نقضی داشتند این بود که اگر فرض کنیم اصلا آن شعبه منحل شده آن وقت چه می‌شود؟ نظر من‌این است آن موقع اگر شعبه منحل بود آن یک تکلیف دیگری است ولی مادام که آن‌شعبه وجود دارد ما حق‌رسیدگی نداریم و اگر غیر از این باشداصلادیگررأی اصراری پیدا نمی‌شود ما هر کجا دلمان خواست پرونده را می‌دهیم به این شعبه و آن شعبه.. 
ما در این جهت خودمان را صالح نمی‌دانستیم ولی هر چه اصرار کردیم حرف ما مسموع اساتید قرار نگرفت گفتند باید رسیدگی کنید. ما آمدیم این‌طور نوشتیم توجه کردیم الان هم معتقدیم که ما صلاحیت نداریم. این عقیده من است. لذا نوشتیم دادگاه برخلاف نظر شعبه سی و چهارم دیوان عالی کشور رأی داده ننوشتیم برخلاف نظر ما رأی داده. [النهایه چون رأی دادگاه با اصرار بر مبانی رأی منقوض در قبال رأی شعبه سی و چهارم صادر شده صدور رأی اصراری را اعلام کردیم و پرونده را به هیأت عمومی‌اصراری تقدیم نمودیم که اتخاذ تصمیم شود] بطور کلی این نظر بنده بود و الان هم خودم را صالح به رسیدگی این پرونده نمی‌دانم باید برود به همان شعبه سی و چهارم.. 
. رئیس: جناب آقای محمد سلیمی. 
. مادام که شعبه فعلی دیوان و چه شعبه قبلی و چه این شعبه البته فرمایشات آقای آل اسحاق را بنده حرف دارم چرا نتواند شعبه دیگری دیوان عالی کشور نسبت به یک پرونده که شعبه غیر از این شعبه اظهارنظر کرده اظهارنظر کند و چطور با فلسفه هیأت عمومی‌اصراری تعارض دارد؟ من نسبت به این حرف دارم اجازه بفرمائید یکی دو دقیقه عرض کنم: شعبه دیوان عالی کشور اگر بار اول پرونده را نقض کرد و برگرداند دادگاه دوم مثل دادگاه اول رأی داد استدلال محکمی‌کرد و رأی داد و فرستاد آمد همان شعبه و استدلال دادگاه را پذیرفت می‌توان رأی را که مثلا نقض کرده تأیید کند یا نمی‌تواند؟ قطعا می‌تواند کسی نمی‌تواند بگوید که نمی‌تواند بار اول نقض کرده برگرداند. اینبار می‌بیند رأیی که صادر شده صحیح است می‌تواند تأیید کند یا نمی‌تواند؟ همه می‌گویند می‌تواند تأیید کند شما در این جا نمی‌فرمایید چرا یک شعبه دیوان دو تا رأی معارض می‌دهد یک جا نقض می‌کند جای دیگری ابرام می‌کند دوتا شعبه هم همینطور است یک شعبه در یک قضیه یک رقم رأی می‌دهد شعبه دیگری هم یک رقم رأی می‌دهد. به هر چه که می‌فرمائید اینجا هم بفرمائید عدول است اصلا نظر این شعبه با آن شعبه فرق می‌کند.. 
چه چیزی مانع شده که شعبه دوم صالح به رسیدگی نباشد؟ اینرا ما باید دلیل بیاوریم چرا صالح نیست؟ دیوان عالی کشور یک مجموعه است. همه شعب دیوان‌عالی‌کشور با یک دید نگاه می‌شود می‌توانند نسبت به هر پرونده‌ای که به آنها ارجاع می‌شود نظر دهند مواردی که نمی‌تواند نظر بدهد آنجایی که عذر دارد برای رسیدگی یا قبلا نظر داده که مرحله حکم رسیده و غیره. اگر قاضی در محکمه قبلا رأی داده بود حالا قاضی دیوان عالی کشور شده می‌گوید من عذر دارم نمی‌توانم رسیدگی کنم آنجاها احصاء شده و این مورد از آن موارد نیست بنظر من هیچ اشکالی ندارد و شعب که ارجاع می‌شود صالح هستند و در صلاحیت آنها کوچکترین خدشه‌ای وجود ندارد و می‌توانند رأی بدهند و پرونده از این جهت در صلاحیت رسیدگی در شعبه سی و دوم دیوان عالی کشور بوده ولی مادام که شعبه سی و دوم رأی ندهد و نگوید نظر من نسبت به حکم صادره از شعبه سوم دادگاه چیست پرونده اصراری نیست‌و قابل طرح‌درهیأت عمومی‌نمی‌باشد چون‌اگرچنانچه آقایان‌این استدلال شعبه ۳ را که الان کرده و محارب دانسته قبول کردند اگر چه من معتقدم شعبه سی و چهارم هم نقض نکرده و در واقع محارب بودن را تأیید کرده و نسبت به آن جهت هم اشکال داشته.. 
. رئیس: بالاخره نظر شما چیست؟. 
. عرض کنم که من در موضوع هنوز بحث نمی‌کنم مسأله صلاحیت را داریم بحث می‌کنیم مادام که شعبه فعلی دیوان که پرونده در آن مطرح است به عقیده من صالح به اظهارنظر است اظهارنظر صریح‌نکندکه من رأی دادگاه شعبه سوم را صحیح نمی‌دانم پرونده قابل طرح نیست و ا گر صحیح هم می‌داند باید تأیید کند و برگرداند پرونده در وضعیت فعلی قابل طرح نیست.. 
. رئیس: جناب آقای نیری. 
. من درباره فرمایشات آقای آل اسحق تعجب می‌کنم ماالان خودمان موارد فراوانی داریم که پرونده قبلا مثلا در شعبه دوم مطرح بوده و بعد رفته به شعبه سوم مواردی است که خود آقایان‌تشریف‌می‌آورند‌و‌می‌گویند‌مثلا‌به‌این جهت این موارد اینجا نباشد بهتر است برود به آن شعبه، کم نداریم از این پرونده‌ها، دیوان‌عالی‌کشور خودش یک عنوانی است که صالح برای رسیدگی این پرونده‌ها و این عذری نیست که چون قبلا درآن شعبه بوده و حالاحتما بگویم من صالح نیستم. ما هیچ مدرک قانونی شرعی برای این نداریم و ما خودمان‌از‌خودمان سلب صلاحیت کنیم که این پرونده رد بشود. این عرض‌بنده‌اولش این بود و بعد جناب آقای‌آل‌اسحق باید زحمت بکشند رحم‌کردن بر این جانورهائی که واقعا جزء مصادیق اعلاء مفسد و محارب هستند این همه جنایت این همه خیانت یک روز اینها زنده بمانند یک‌قطره آب از این‌بیت‌المال مصرف‌کنند، ضامن شان کسانی هستند که نمی‌گذارند اینها به مجازات برسند مگر می‌شود به اینها رحم کرد یک موقع ما در افق اعلاء نشسته‌ایم و می‌خواهیم عفو کنیم. ولی کسانی که اینجورکمر همت بستند نه سال با این نظام جنگیده این همه آتش‌سوزی و اسلحه و مهمات تا موقع دستگیری هم داشته یعنی یک در یک‌میلیون احتمال توبه اینها نمی‌رود اگر این توبه کرده می‌آمد خودش را معرفی می‌کرده اسلحه را تحویل می‌داد و پولهائی را که دزدی کرده بود تحویل می‌داد و نارنجک را تحویل می‌داد و دوستان خودش را معرفی می‌کرد، برای ما. واقعاباید رأی بدهند جناب آقای آل اسحق یک زحمتی بکشند این پرونده را که در صلاحیت شعبه ایشان است حکم خودشان رابدهند که اگر اصراری بود بیاید اینجا ولی اگر نبود برود برای اجرا.۱. 
. رئیس: جناب آقای سپهوند. 
. عرض‌شود‌که بنده قبل از طرح عرض کردم که قابل طرح نیست و حضرتعالی امر فرمودید قرائت شود و خیلی‌هم‌خوب شد بلحاظ اینکه در اولی‌که‌بنده‌می‌گفتم‌قابل طرح نیست‌بعدا مدرکی از آن لابه لا پیدا شد که معلوم شد اعتراض کرده، بنده احکام شعبه سی‌و‌چهارم‌را‌حکم‌قانونی نمی‌دانم. نقض‌شعبه‌سی‌و‌چهارم کلا نقص است بلحاظ اینکه بین شعبه سی‌وچهارم و دادگاه‌ها اختلافی در ماهیت نیست هم شعبه محترم سی‌وچهارم و هم‌دادگاه‌ها‌متهم‌را‌محارب‌تشخیص‌دادند‌درصدق‌انتساب‌عنوان بین دیوان‌کشور ودادگاه‌ها اختلاف‌وجود‌ندارد‌آنچه‌مورد‌اختلاف‌است‌مسأله مجازات است در مورد مجازات محارب از لحاظ قانونی درماده‌ ۱۹۰ ‌قانون‌مجازات‌اسلامی‌چهار‌مجازات تخییری‌پیش‌بینی‌شده‌که‌هرکدام از این‌چهار‌مجازات‌را دادگاه‌ها مناسب تشخیص بدهند می‌توانند‌مورد‌حکم قرار‌دهند، از‌لحاظ‌منابع‌اسلامی‌بین‌فقها‌اختلاف‌است‌در‌اینکه‌آیا مجازات محارب‌تخییری‌است‌یا‌تفضیلی‌و‌ترتیبی اما بهرحال قانون‌مجازات‌جنبه‌تخییری‌را انتخاب‌کرده دادگاه‌هم‌باتوجه‌به‌پرونده‌و‌دلائل‌تشخیص‌داده‌که‌درمورد‌این‌متهم‌مجازات اعدام مجازات‌مناسبی‌است دیوان‌عالی‌کشور‌حق‌ندارد‌بجایی‌که‌قانون‌به‌دادگاه اجازه می‌دهد‌بگوید‌شما‌حق‌ندارید‌از‌اختیارات‌استفاده‌بکنید‌چون‌در‌ماهیت‌اینها‌با‌هم‌اختلاف ندارند و مجازات هم قانونا اختیار‌داده به‌دادگاه، مسأله از‌این‌بابت به‌نظر بنده قابل‌طرح نیست.. 
. رئیس: علاوه براینکه بعقیدة آقای سپهوند قابل طرح نیست. این قاضی تخلف کرده، یعنی قانون اینست که مخیراست. این برای چه نقض کرده حکم را. این قاضی متخلف است چرا؟ من ناچارم که گزارش بدهم. وقتی قانون، تحریرالوسیله، هردو این را گفته‌اند. آقا حکم را نقض کرده. با اقرار به اینکه این محارب هست. آقای نیری درنظر بگیرید باید گزارش داده بشود خوب آقای سپهوند هم قابل طرح نمی‌دانند آقایان من خیال می‌کنم تبین‌الرشد من الغی رأی بگیرند که این قابل طرح هست یا نیست؟. 
. 
. رئیس: اکثریت قریب به اتفاق به غیرقابل طرح بودن پرونده رأی دادند پرونده قابلیت طرح در هیأت عمومی‌شعب کیفری دیوان عالی کشور ندارد.. متن رأی. رأی شماره ۱۴ - ۲۳ / ۳ / ۱۳۷۴. 
هیأت عمومی‌شعب کیفری دیوان عالی کشور. 
 (اصراری). 
چون‌در شعبه‌سی‌و‌دوم‌دیوان‌عالی‌کشورنسبت به رأی‌صادره از شعبه‌سوم‌دادگاه‌انقلاب‌اسلامی‌اظهارنظر‌نشده‌است لذا بنظر اکثریت‌اعضای‌هیأت‌عمومی‌دیوان‌عالی‌کشور‌موضوع‌غیر‌قابل طرح تشخیص‌و پرونده به شعبه مربوطه اعاده‌می‌شود.. 
هیأت عمومی‌دیوان عالی کشور (شعب کیفری). 
. 
. 
<#>
. مقدمه. علت طرح:. اختلاف نظر بین شعبه سی و یکم دیوان عالی کشور و دادگاه‌های نظامی یک استان مرکزی و تهران. 
در ساعت ۱۱ روز سه‌شنبه مورخ ۲۳ / ۳ / ۱۳۷۴ جلسه هیأت عمومی شعب کیفری دیوان‌عالی‌کشور بریاست حضرت آیت‌الله محمدی‌گیلانی رئیس دیوان‌عالی‌کشور و با حضور جنابان‌آقایان قضات شعب دیوان‌عالی‌کشور و نماینده جناب آقای دادستان کل‌کشور تشکیل شد.. مذاکرات. رئیس: جلسه رسمی‌است. دادنامه‌شماره ۷۶۷ / ۳۱ - ۲۵ / ۲ / ۱۳۷۴ شعبه سی‌ویکم دیوان‌عالی‌کشور بتصدی جناب‌آقای محمد سلیمی رئیس و جناب‌آقای محمدباقر دارابی مستشار مطرح است. جناب‌آقای عامری عضومعاون شعبه دادنامه راقرائت فرمائید.. 
. . 
خلاصه پرونده: عطف به گزارش و دادنامه شماره ۷۶۷ / ۳۱ - ۲۸ / ۸ / ۱۳۷۳ پاسدار وظیفه م. ش. فرزند غ. باتهام لغو دستور و قتل عمدی پاسدار وظیفه مرحوم ا. ب. تحت پیگرد قرار گرفته است.. 
متهم درتاریخ ۲۹ / ۱۰ / ۱۳۷۲ در داخل اسلحه خانه اقدام به یک شوخی نامناسب نموده سلاح مقتول را به طرف او گرفته و گفته می‌کشمت و هرچه مقتول اصرار نموده که سلاح را به طرف من نگیر اما متهم همچنان بر شوخی خود اصرار ورزیده ولو انگیزه قتل نداشته و سرانجام با شلیک تیر مرحوم ا. ب. را به قتل رسانده است. شعبه اول دادگاه نظامی یک استان مرکزی پرونده را رسیدگی نوع قتل را عمدی تشخیص و چنین رأی داده است:. 
اوراق پرونده و مندرجات آن حکایت دارد که متهم موصوف بدون درنظر گرفتن مقررات و ضوابط نظامی در نحوة نگهداری و استفاده از سلاح و پرهیز از هرگونه شوخی با سلاح خصوصا باتوجه به اینکه مسؤول اسلحه خانه بوده مرتکب لغو دستور گشته و این ضوابط را رعایت ننموده و درتاریخ ۲۹ / ۱۰ / ۱۳۷۲ در داخل اسلحه خانه اقدام به یک شوخی و سلاح مقتول فوق‌الذکر را باتوجه به اینکه اطمینان نداشته، آیا فشنگ داخل‌آن هست یا نه آیا روی ضامن هست یا نه و بدون اینکه حداقل لوله آنرا به طرف هوا یا پائین‌تر از قلب و مغز بگیرد بصورت‌شوخی به طرف مقتول گرفته و اعلام نموده که می‌کشمت و هرچه مقتول اصرار نموده این کار را نکن، سلاح را به طرف من نگیر، اما متهم همچنان بر شوخی خود اصرار ورزیده ولو انگیزه قتل نداشته اما اقدام‌نموده به فعلی (گرفتن سلاح جهت‌شلیک به طرف مقتول و عدم اطمینان به کنترل سلاح) که نوعا موجب قتل می‌گشته مورد مشمول بند ب ماده ۲۰۶ قانون مجازات اسلامی بوده و درحکم عمد و موجب قصاص است وباتوجه به محتویات و دلائل مشروحه زیر: ۱ - اظهارات و اقاریر صریح متهم در مراحل تحقیق دائر به ارتکاب بزه و عدم اطمینان به کنترل اسلحه کلاش.. 
۲ - اظهارنظر پزشکی که حکایت دارد دو گلوله به طرف مقتول شلیک‌شده است.. 
۳ - شکایت اولیاء دم.. 
۴ - ناموجه بودن اظهارات متهم و وکیل او.. 
مجرمیت ویرا محرزدانسته و باستناد مواد ۲۰۵ و بند ب ماده ۲۰۶ و ماده ۲۰۷ قانون مجازات اسلامی متهم را به قصاص نفس محکوم می‌نماید.. 
باتجدیدنظرخواهی محکوم علیه، پرونده دراین شعبه رسیدگی و باستدلال اینکه:. 
دلیلی بر اینکه متهم با قصد، فعلی را که غالبا کشنده است انجام داده باشد موجود نیست ومورد از مصادیق مسأله ۳ نحوه اثبات قتل بابینه‌کتاب‌تحریرالوسیله امام‌خمینی‌قدس‌سره‌قسمتی‌که‌بین‌الهلالین ذکرمی‌شود ((و ان انکر العمدو ادعاه الولی، فالقول‌قول الجانی مع‌یمینه)) می‌باشد رأی صادره قابل ابرام نبوده نقض می‌گردد.. 
پرونده اعاده و به شعبه چهارم دادگاه نظامی یک تهران ارجاع گردیده است. این دادگاه به موضوع رسیدگی بموجب دادنامه شماره ۷ - ۱۷ / ۱ ۱۳۷۴ و. 
بدلائل ذیل قتل را عمدی تشخیص داده است: قاتل عمدا اسلحه را به طرف مقتول گرفته واظهار داشته می‌کشمت و اعتراف کرده دستم روی ماشه رفت و با کشیدن ماشه ۲ تیر شلیک‌شده و به مقتول اصابت نموده و بعلاوه متهم مقتول را به داخل اسلحه خانه برده و با بستن درب اسلحه خانه و تیراندازی با اسلحه ا. ب. را به قتل رسانده است. دادگاه باستناد بند ب ماده ۲۰۶ و مادتین ۲۰۵ و ۲۰۷ قانون مجازات اسلامی رأی قصاص صادر می‌نماید.. 
محکوم‌علیه مجددا تقاضای تجدیدنظر نموده و پرونده بار دیگر به این شعبه ارجاع گردیده است. هیأت شعبه در تاریخ بالا تشکیل گردید پس از قرائت گزارش آقای دارابی عضو ممیز و اوراق پرونده و نظریه کتبی آقای شهبازی دادیار دیوان عالی‌کشور اجمالا مبنی بر:. 
تقاضای تأیید دادنامه را دارم در مورد دادنامه [تجدیدنظرخواسته] مشاوره نموده چنین رأی می‌دهد:. 
نظر به اینکه شعبه چهارم دادگاه نظامی یک تهران مانند دادگاه اراک رأی بر قصاص متهم صادر نموده و در برابر رأی دیوان عالی کشور اصرار ورزیده پرونده جهت طرح در هیأت عمومی اصراری کیفری دیوان عالی کشور تقدیم می‌گردد.. 
شعبه سی‌ویکم دیوان‌عالی‌کشور. 
. رئیس: جناب آقای محمد سلیمی. 
. . 
من توضیح بدهم تا موضوع کاملا مشخص گردد. متهم انباردار و مسؤول اسلحه خانه بوده و مقتول هم از افرادی بوده که در آن مجموعه خدمت می‌کرده و اسلحه دائی مقتول که او نیز در همان مجموعه خدمت می‌کرده پیش مقتول بوده می‌آید و درخارج از اسلحه خانه در محوطه استراحتگاه می‌گوید من می‌خواهم اسلحه دایی‌ام را که پیش من است تحویل بدهم.. 
اولا در پرونده سابقه هیچ‌گونه اختلافی بین قاتل و مقتول وجود نداشته یا لااقل مطرح نیست بلکه آنچنان که گفته‌اند با هم صمیمی بوده‌اند و کدورت درمیان آنها نبوده. متهم قبول می‌کند که اسلحه را تحویل بگیرد که ببرد وبگذارد در اسلحه خانه. البته اینهایی که من عرض می‌کنم بر اساس آنچه که در پرونده وجود دارد که عمدتا از زبان متهم گفته‌شده چون در ماجرا غیر از این دو نفر کس دیگری نبوده که ببینیم چه مطلبی غیر از این‌که می‌گوید رخ‌داده یا نداده است. اسلحه را تحویل می‌گیرد. بعد از اینکه یک مقدار به طرف اسلحه خانه می‌رود یا در اسلحه خانه می‌رسد متوجه می‌شود کلید اسلحه خانه همراهش نیست.. 
طبق اظهارات متهم در صفحه ۳۸ پرونده می‌گوید: در این حین که اسلحه را گرفتم اسلحه را امتحان کردم و چکاندم یعنی کنترل کردم اسلحه را دادم به مقتول و گفتم کلید پیش من نیست اسلحه پیشت باشد تا من بروم کلید بیاورم رفتم در محل استراحتم که کلید را بیاورم و دیدم کلید در جیب اورکتم هست برگشت آمدم رفتم اسلحه خانه یک اسلحه‌ای از یک فرد دیگری تحویلم شده بود آن را بردم گذاشتم سر جایش. ایشان هم آمد توی اسلحه خانه، اسلحه را آورد آنجا من‌گفتم بگذار جای‌اسلحه‌ای که مشخص بود ایشان اسلحه‌را گذاشت روی زمین من، ۷ - ۸ - ۱۰ دقیقه با هم نشستیم و صحبت‌کردیم که چه‌می‌خواهید بکنید بعد قرار شد بلند شویم و با هم برویم صبحانه‌بگیریم، نان‌بگیریم و بیائیم صبحانه بخوریم دو نفری با هم. اسلحه را من برداشتم در دستم بازی می‌کردم با اسلحة رفیقم گفت سراسلحه را به طرف من نگیر ممکن‌ست بکشی مرا. شوخی کردیم او گفت نکن می‌کشی من گفتم می‌کشمت من به این اعتبار که اسلحه را قبلا چک کرده بودم و مطمئن بودم که اسلحه مسلح نیست و شلیک نخواهدکرد قاعدتا من براین برداشت چکاندم وقتی هم چکاندم اسلحه شلیک کرد، ممکن‌ست یا در لوله اسلحه فشنگی بوده که در امتحان‌قبلی عمل‌نکرده و یا ممکن‌ست در این مدتی که اسلحه تحویل خود مقتول بوده دوباره او دستکاری کرده و مسلح کرده‌است.. 
دادگاه اراک بعقیده من باز بهتر رسیدگی کرده و متن رأی دادگاه را من در گزارش آورده بودم که تا آخر نوشته متهم شوخی کرده، سهل‌انگاری کرده، دقت نکرده در نتیجه قتل عمد گرفته.. 
من هرچه فکر کردم سهل‌انگاری و عدم دقت چطور قتل عمد می‌کند قتل عمد به دو چیز است: یکی اینکه قصد قتل، جنایتی را کسی انجام می‌دهد. دوم اینکه با قصد، کاری را که کشنده است انجام می‌دهد اگر چه قصد قتل ندارد. تعبیر حضرت امام رضوان‌الله تعالی این است که:. 
 ((یتحقق العمد بلااشکال بقصد القتل بفعل یقتل بمثله نوعا)) ۱ این شق اول از بند الف و کذا بقصد فعل یقتل بمثله نوعا و ان لم یقتل بالقتل.. 
باید فعل کشنده را عمدا انجام بدهد البته جایی بنظرم ابهامی هم نیست که قصد یکی از ارکان تحقق جرم است، تا قصد نباشد جرم تحقق نمی‌یابد. هیچ جرمی بدون قصد تحقق نمی‌یابد.. 
در شق اول بند الف این ماده ۲۰۶ قصد قتل بالاصاله وجود دارد یعنی طرف قصد کرده آن طرفی را که کشته‌شده بکشد آنجا ما دیگر روی آلت قتل بحث نمی‌کنیم که این آلتی که بکار برده قتاله است یا قتاله نیست قصد قتل داشته جنایتی را که انجام داده منجر به قتل شده قتل عمد است چون قصد هم همراه بوده.. 
در بند ب می‌گوید: قصد می‌کند کاری را که آن کار نوعا کشنده است اگر چه قصد قتل ندارد ولی ما می‌گوئیم شما با این کاری که نوعا کشنده است انجام دادی عملا اثبات کردی که قصد قتل داری یعنی از این عمل قصد قتل را کشف می‌کنیم و اگر چنانچه این عمل را با قصد انجام ندهد عمل نوعا کشنده را قاصد نباشد مثال مورد ما همین طور است. فکر می‌کرده اسلحه‌اش به ضامن است، چکانده (انکشف الخلاف) اسلحه به ضامن نبوده یعنی در واقع قصد نداشته گلوله‌ای را به آن بزند درمانحن فیه طرف قصدزدن گلوله به مقتول را نداشته و یا لااقل احراز نمی‌کنیم که چنین قصدی داشته تا این احراز نشود ما مسأله را مشمول همان قسمتی که آوردیم می‌دانیم.. 
ولی دم مدعی عمد است متهم منکر است گفتیم که در مواردی مدعی علیه منکر است که مدعی می‌تواند مدعی علیه را قسم بدهد.. 
بنابراین نظر ما در این پرونده این بوده چون دو دادگاه هم در دادگاه دوم استدلالش با رأیش کمی ایراد دارد ولی هردو یک رأی دادند آن استدلال می‌کند که قصد قتل داشته ولی می‌آید رأی بدهد رأی را می‌برد به بند ب و آن فعل کشنده را استناد می‌کند. بنابراین نظر شعبه این بود که چون متهم قصد فعلی را که نوعا کشنده است نداشته یا احراز نشده مورد مشمول این بند نخواهد بود.. 
. رئیس: جناب آقای پیشنمازی. 
. آن قسمت از مطلب که راجع به تفسیر قتل عمد است انصافا جناب آقای سلیمی کاملا توضیح دادند که دیگر من آن را تکرار نمی‌کنم و خلاصه و فشرده‌اش همین است که در قتل عمد، قصد قتل حتما باید باشد نهایت یک جا قصد تفصیلی دارد که قصد قتل را دارد یک جا قصد اجمالی از عملش استنباط می‌شود یعنی یک کسی بخواهد بیاید یک کاردی به شکم کسی بزند بگوید من قصد کشتنش را ندارم خوب این چیزی نیست و بعد عمل جراحی می‌کند و بخیه می‌کند و خوب می‌شود می‌گوید قدری می‌خواستم اذیتش بکنم.. 
خوب این کارد به شکم زده و بگوید قصدقتل نداشتم حداقل احتمالش را می‌دهد که شاید با این کشته‌بشود الان اگر کسی تیری به طرف کسی رها کند حتی موضع حساسش را هدف قرارندهد اما بزند به هرجایش که بخورد باداباد، می‌خواهد به مغزش‌بخورد، به قلبش بخورد، به پایش بخورد، به دستش بخورد، به هرجایش بخورد این لازم‌نیست که موضع‌حساسی را هدف قرار بدهد یا این‌طرف وآن‌طرف نشسته‌اندو من این چوب را به این‌طرف و آن طرف بزنم و این را هم خودم متوجه هستم که شاید به چشم کسی برود معذلک بگویم من قصدی‌نداشتم این را نمی‌گویند بی‌قصد.. 
آنچه که در گزارش است غیراز بیان آقای‌سلیمی است. آنچه در گزارش است این است که اسلحه را کنترل‌نکرده و ندانسته‌است که تیر دارد یا ندارد. اگر آنچه درگزارش است شوخی‌کردن با یک‌اسلحه‌ای که نمی‌داند تیر دارد یا ندارد واین دارد بازی‌می‌کند بادا باد تیر هم داشت و خورد هم خورد این‌می‌شود قاصد در قتل و قتل‌عمد می‌شود.. 
اما این مسأله تحریر یک قاعده البینه علی المدعی و الیمین علی من انکر است. این یک مصادیق را بیان فرموده‌اند که اگر یک شاهد، شهادت بدهد به اینکه فلانی اقرار به قتل کرده است و شاهد دیگر شهادت دهد که ایشان اقرار به قتل عمد را کرده است اینجا چون بینه که دو شاهد عادل است نیست اینکه بر شهادتی و هردو شهادت بدهند به اقرار قتل عمد، نیست چنین شهادتی، لذا قتلش به اعتبار شهادت به اصل به قتل یعنی شهادت به اقرار به اصل قتل این قبول است، اما شهادت به عمدش یک شاهد، شاهد نیست لذا راجع به عمدش بینه شرعی نیست در اینجا قاعده البینه علی المدعی و الیمین علی من انکر حاکم است نه اینکه اقرار شهادت موضوعیت داشته باشد.. 
پس خلاصه اینکه آنچه را که آقای سلیمی همکار عزیز بیان نموده‌اند اسلحه را امتحان کرده و مطمئن شده که تیری درونش نیست و شوخی کرده و شلیک هم کرده اتفاقا طوری بوده این را اصلا قتل عمد هم نمی‌شود گفت و قتل شبه عمد هم نیست اصلا قتل خطائی می‌شود چون با اطمینان به اینکه این تفنگ خالی است شلیک کرده این قتل خطائی فرض می‌شود.. 
. رئیس: جناب آقای سپهوند. 
. مجوز طرح پرونده‌ها در هیأت عمومی اصراری همان بند ((ج)) ماده ۷. 
قانون تجدیدنظر آراء دادگاه‌ها است. این تجویز شامل مواردی است که دادگاه‌های صالح در حدود صلاحیت خود به اصدار حکم مبادرت می‌کنند نه دادگاه غیر صالح. این جا مسأله صلاحیت دادگاه‌ها مسأله‌ای است واقعا. آیا دادگاه‌های نظامی حق دارند به هر امری رسیدگی بکنند.. 
صرف نظامی بودن کافی است یا صرف اینکه درحین انجام وظیفه، نظامی مرتکب جرم شد، دادگاه نظامی صلاحیت رسیدگی دارد؟ اینها مسائلی است که باید مطرح بشود.. 
اصل ۱۷۲ قانون اساسی جمهوری اسلامی ایران تشکیل دادگاه‌های نظامی را که نوعی دادگاه‌های اختصاصی است تجویز می‌کند اما نه بصورت مطلق و کلی، [بلکه] برای رسیدگی به جرائم خاص نظامی و انتظامی. بنابراین در هر موردی که نظامی مرتکب جرم می‌شود با توجه به اصل ۱۷۲ قانون اساسی تشخیص اینکه مسأله نظامی و انتظامی هست یا نیست مهم است. اگر نظامی انتظامی باشد دادگاه نظامی صالح است اگر نباشد دادگاه نظامی صلاحیت رسیدگی را ندارد.. 
تبصره یک ماده یک قانون دادرسی نیروهای مسلح تعریف کرده که وظیفه نظامی‌وانتظامی چیست به این صورت که درارتباط با وظایف و مسؤولیتهای نظامی و انتظامی که طبق قانون و مقررات بعهدة نظامیان است مرتکب می‌شود اگر قانون اساسی بطور کلی گفت دادگاه نظامی تشکیل بشود هرچند اختصاصی است اما برای رسیدگی به جرایم خاص نظامی و انتظامی چون مقررات قبلی مثل قانون الحاق سازمان قضائی نیروهای مسلح به دادگستری و مقررات بعدی و قانون دادرسی نیروهای مسلح، تبصره یک آمد تعریف کرد. نظامی و انتظامی یعنی چه؟ نظامی و انتظامی یعنی عمل ارتباط داشته باشد با وظیفه و مسؤولیت شخص بطور کلی. درمورد افراد نظامی چهار حالت را ما می‌توانیم مطرح کنیم:. 
۱ - جرمی که نظامی مرتکب شده نظامی و انتظامی است اینجا بطور مسلم صلاحیت با دادگاه نظامی است.. 
۲ - جرم مربوط می‌شود به موردی که نظامی در مقام ضابط دادگستری عمل می‌کند صلاحیت با دادگاه‌های عمومی است بتصریح قانون.. 
۳ - جرم از جرائمی باشد که درقانون مجازات جرائم نیروهای مسلح پیش‌بینی‌شده که اینجا باید تفکیک بشود با مقررات این قانون.. 
۴ - اینکه جرم جنبه عمومی داشته باشد. اگر جرم جنبه عمومی داشته باشد دادگاه نظامی صلاحیت‌رسیدگی را ندارد. اگر یک نظامی در آسایشگاه شوخی می‌کند، اسلحه را می‌کشد و کسی را می‌کشد این یک جرم عمومی است ارتباطی با وظیفه نظامی و انتظامی ندارد. بنظر بنده دادگاه نظامی صلاحیت رسیدگی به این مسأله را ندارد و این جنبه عمومی دارد و در صلاحیت دادگاه‌های عمومی است نه دادگاه‌های اختصاصی.. 
. رئیس: جناب آقای سلیمی. 
. مسأله تبصره ۲ است. تبصره‌یک منظور از جرائم مربوط به وظایف خاص نظامی و انتظامی بزه‌هائی است که اعضای نیروهای‌مسلح درارتباط با وظایف و مسؤولیتهای نظامی و انتظامی که طبق قانون و مقررات به عهده آنان است مرتکب گردند. متهم یک‌وقت اسلحه را از پادگان برمی‌داشت می‌رفت بیرون با آن کسی که پدرکشتگی داشت می‌کشت این یک جرم عمومی بود. یک‌وقت نه اسلحه را تحویل گرفته بگذارد اسلحه خانه چرا اسلحه تحویل می‌دهد چون مسؤول اسلحه خانه است. چرا اسلحه را به آن طرف تحویل داده‌شده چون در ارتباط با کارشان بوده اصلا ارتباط مستقیم با کارشان داشته وهیچ اشکالی ندارد.. 
. 
. رئیس: مذاکرات در مورد قابلیت طرح کافی است. آقایانی که قابل طرح نمی‌دانند دستشان را بلند کنند.. 
. 
. رئیس: اکثریت قریب به اتفاق به غیرقابل طرح بودن موضوع رأی دادند پرونده قابلیت‌طرح در هیأت‌عمومی شعب کیفری دیوان عالی کشور را ندارد.. متن رأی. رأی شماره ۱۵ - ۲۳ / ۳ / ۱۳۷۴. 
هیأت عمومی شعب کیفری دیوان عالی کشور. 
 (اصراری). 
چون موضوع‌اتهام ازجرائم‌عمومی‌است ومطابق‌اصل ۱۷۲ قانون. 
اساسی جمهوری‌اسلامی ایران باید در محاکم‌عمومی مورد رسیدگی قرارگیرد و مانحن‌فیه حکم از مرجع صلاحیتدار قانونی صادر نشده لذا بنظر اکثریت اعضای هیأت‌عمومی دیوان‌عالی‌کشور، موضوع غیرقابل‌طرح تشخیص و پرونده جهت اقدام قانونی به شعبه مربوطه اعاده می‌گردد.. 
هیأت‌عمومی دیوان‌عالی‌کشور (شعب کیفری). 
. 
. 
<#>
. مقدمه. علت طرح:. اختلاف نظر بین شعب ششم و بیست و چهارم دیوان عالی کشور. 
در ساعت ۹ روز سه‌شنبه مورخ ۱۳ / ۴ / ۱۳۷۴ جلسه هیأت عمومی‌دیوان عالی کشور بریاست حضرت آیت‌الله محمدی گیلانی رئیس دیوان عالی کشور و با حضور جنابان آقایان قضات شعب دیوان عالی کشور و نمایندة جناب آقای دادستان کل کشور تشکیل شد و باتلاوت آیاتی چند از کلام‌الله مجید رسمیت یافت.. خلاصه جریان پرونده. رئیس: تهافت دادنامة شماره ۱۰۹۹ - ۲۵ / ۱۲ / ۱۳۷۲ شعبة ششم دیوان عالی کشور بتصدی جناب آقای غفاری رئیس و جناب آقای فرقانی مستشار با دادنامة شماره ۹۵۰ - ۲۴ / ۱۲ / ۱۳۷۲ شعبة بیست و چهارم دیوان عالی کشور بتصدی جناب آقای میرفصیحی رئیس و جناب آقای سالاریان مستشار مطرح است. جناب آقای نیری گزارش جریان پرونده را قرائت فرمایند.. 
. 
- ریاست محترم هیأت عمومی‌دیوان عالی کشور. 
احتراما به استحضار می‌رساند: شعب ششم و بیست‌وچهارم دیوان‌عالی‌کشور در استنباط از ماده واحده قانون حفظ اعتبار اسناد سجلی و جلوگیری از تزلزل آنها مصوب دوم بهمن‌ماه ۱۳۶۷ آراء مختلف صادر کرده و رویه‌های متفاوتی اتخاذ نموده‌اند لذا طرح موضوع در هیأت عمومی‌برای ایجاد وحدت رویه ضروری است پرونده‌های مزبور و آراء مربوطه به این شرح می‌باشد:. 
۱ - آقای ع. آ. درتاریخ ۱۳ / ۹ / ۷۲ دعوائی بطرفیت اداره ثبت احوال شهر … در دادگاه حقوقی ۲ مستقل … برای اثبات عدم تعلق شناسنامه شماره … به خود مطرح نموده و نوشته است هنگام صدور این شناسنامه پدر او در محل نبوده و مادر خواهان که برای اخذ شناسنامه به اداره ثبت احوال مراجعه کرده تاریخ تولد خواهان را ۱ / ۷ / ۱۳۵۳ ذکر نموده و شناسنامه شماره … بنام خواهان با تاریخ تولد ۱ / ۷ / ۵۳ صادر شده در صورتیکه سن او سه سال کمتر است و متولد ۱ / ۷ / ۱۳۵۶ می‌باشد و شناسنامه مزبور مانع تحصیل او شده لذا تقاضا دارد که حکم بر عدم تعلق این شناسنامه به خواهان صادر گردد تا شناسنامه دیگری باتاریخ تولد ۱ / ۷ / ۱۳۵۶ اخذ نماید. نماینده اداره ثبت احوال نوشته است اسناد سجلی از اسناد رسمی‌محسوب می‌شود و دعوی خواهان بتعبیری تغییر تاریخ تولد می‌باشد که طبق ماده واحده قانون حفظ اعتبار اسناد سجلی تغییر تاریخ تولد ممنوع است بعلاوه خواهان از این شناسنامه استفاده کرده و مدرک تحصیلی کسب نموده ورد دعوی تقاضا می‌شود.. 
دادرس دادگاه حقوقی دومستقل … (یکی از بخش‌های سبزوار) تغییر تاریخ تولد را ازمصادیق ماده واحده قانون حفظ اعتبار اسناد سجلی تشخیص داده و قرارعدم صلاحیت شماره ۳۵ - ۶۸۵ مورخ ۲۸ / ۱۱ / ۷۲ را باعتبار صلاحیت کمیسیون مذکور در تبصره ماده واحده مرقوم صادر کرده و پرونده را برطبق ماده ۱۶ قانون اصلاح پاره‌ای ازقوانین دادگستری مصوب ۱۳۵۶ به دیوان عالی کشورفرستاده است.. 
رسیدگی پرونده مزبور به شعبه ششم دیوان عالی کشور ارجاع شده و رأی شعبه مزبور به شماره ۱۰۹۹ / ۶ - ۲۵ / ۱۲ / ۷۲ به این شرح صادر شده است:. 
با توجه به شرح دعوی ومورد خواسته که عبارت است از تغییر سن خواهان از سال ۱۳۵۳ به سال ۱۳۵۶ و اختلاف سن ادعائی با سن مندرج در شناسنامه کمتر از پنج سال است مستندا به ماده واحده قانون حفظ اعتبار اسناد سجلی مصوب ۱۳۶۷ و تبصره ذیل آن و صرف‌نظر از قابلیت یا عدم قابلیت پذیرش دعوی، رسیدگی به موضوع درصلاحیت دادگاه است علیهذا ضمن نقض قرار صادره، صلاحیت دادگاه حقوقی دو … را دررسیدگی به موضوع مطروحه اعلام و پرونده جهت رسیدگی به دادگاه صالحه ارسال می‌گردد.. 
۲ - بحکایت پرونده ۲۴ / ۷۸۱۰ / ۲۴ شعبه بیست‌وچهارم دیوان‌عالی‌کشور آقای ا. ع. درتاریخ ۱۳ / ۹ / ۱۳۷۲ دعوائی بخواسته اثبات عدم تعلق شناسنامه شماره … به خود در دادگاه حقوقی دومستقل … بطرفیت اداره ثبت احوال … از توابع سبزوار اقامه نموده و نوشته است پدر او درمسافرت بوده ومادر وی که برای اخذ شناسنامه برای خواهان به اداره ثبت احوال مراجعه کرده تاریخ تولد خواهان را ۷ / ۶ / ۱۳۵۶ گفته که در شناسنامه … نوشته‌شده در صورتیکه سن او سه سال کمتر و متولد ۷ / ۶ / ۵۹ می‌باشد. لذا تقاضای رسیدگی و صدور حکم می‌نماید تا عدم تعلق شناسنامه … به خواهان ثابت شود و بتواند شناسنامه دیگری با تاریخ تولد ۷ / ۶ / ۱۳۵۹ اخذ نماید. نماینده اداره ثبت احوال این ادعا را تکذیب کرده و نوشته است تغییر تاریخ تولد طبق ماده واحده قانون حفظ اعتبار اسناد سجلی ممنوع است و خواهان از این شناسنامه استفاده کرده و تحصیل نموده و مدرک تحصیلی گرفته و سند سجلی از اسناد رسمی‌است که با شهادت اعتبار خود را از دست نمی‌دهد.. 
دادرس دادگاه حقوقی دو … رسیدگی به دعوی را در صلاحیت کمیسیون مقرر در تبصره ماده واحده قانون حفظ اعتبار اسناد سجلی دانسته وقرار عدم صلاحیت شماره ۱۵ - ۶۶۵ - ۱۸ / ۱۱ / ۷۲ را باعتبار صلاحیت کمیسیون مزبور صادر کرده و پرونده را برطبق ماده ۱۶ قانون ۱۳۵۶ به دیوان عالی کشور فرستاده و رسیدگی به شعبه بیست و چهارم دیوان عالی کشور ارجاع شده است.. مذاکرات. رأی شماره ۹۵۰ - ۲۴ - ۱۴ / ۱۲ / ۷۲ شعبه مزبور به این شرح است:. 
قرار عدم صلاحیت دادگاه حقوقی دو … در این پرونده بلااشکال تشخیص و ضمن تأیید آن مقرر می‌دارد پرونده اعاده شود.. 
نظریه: در این دو پرونده خواسته دعوی تغییر تاریخ تولد (سه سال کمتر از تاریخ مندرج در سند سجلی) می‌باشد و عدم تعلق شناسنامه به خواهانها که در دادخواست نوشته‌شده موضوعیت ندارد زیرا از نتیجه تشخیص صحت دعوی در دادگاه حاصل می‌شود. شعب ششم و بیست وچهارم دیوان عالی کشور دربررسی این پرونده‌ها و تشخیص مرجع صلاحیت‌دار برای رسیدگی به دعوی تغییر تاریخ تولد (سه سال کمتر از تاریخ مندرج در سند سجلی) رویه‌های مختلف اتخاذ نموده‌اند و آراء آنها با یکدیگر معارض است به این ترتیب که شعبه ششم رسیدگی را قطع نظر از قابلیت یا عدم قابلیت پذیرش در صلاحیت دادگاه شناخته و شعبه بیست و چهارم رسیدگی را در صلاحیت کمیسیون مذکور در تبصره ماده واحده قانون حفظ اعتبار اسناد سجلی مصوب ۱۳۶۷ دانسته است. آنچه که قابل‌توجه می‌باشد این است که شعبه ششم دیوان عالی کشور صلاحیت دادگاه را علی الاطلاق شناخته که می‌تواند مجوز دادگاه برای صدور حکم وتغییر تاریخ تولد قرار گیرد وازاین نقطه‌نظر رأی شعبه ششم با ماده واحده که تغییر تاریخ تولد را ممنوع ساخته مباینت پیدا کند. شعبه بیست وچهارم دیوان عالی کشور هم رسیدگی به دعوی تغییر تاریخ تولد کمتر از پنج سال را درصلاحیت کمیسیون مذکور درتبصره ماده واحده قانون حفظ اعتبار اسناد سجلی شناخته که مخالف صریح تبصره مرقوم می‌باشد بنابراین آراء هردو شعبه علاوه بر وجود تعارض از نظر عدم مطابقت با ماده واحده قانون حفظ اعتبار اسناد سجلی و تبصره آن زیر سؤال است. ماده واحده قانون حفظ اعتبار اسناد سجلی و جلوگیری از تزلزل آنها وتبصره آن مصوب دوم بهمن‌ماه ۱۳۶۷ در اینجا نقل می‌شود:. 
ماده واحده - از تاریخ تصویب این قانون تغییر تاریخ تولد اشخاص ممنوع است.. 
تبصره- صاحب شناسنامه تنها یکبار درطول عمر ودرصورتیکه اختلاف سن واقعی با سن مندرج در اسناد سجلی به تشخیص کمیسیونی مرکب از فرماندار، بخشدار، رئیس اداره ثبت احوال محل و پزشک منتخب، مدیرعامل سازمان بهداری استان و رئیس شورای اسلامی‌شهر و یا بخش محل صدور شناسنامه و با عضویت و ریاست قاضی دادگاه صالحه محل تشکیل می‌گردد بیش از پنج سال باشد می‌تواند سن خود را اصلاح نماید.. 
معاون اول قضائی دیوان عالی کشور - حسینعلی نیری. 
. رئیس: جناب آقای سالاریان ۱. 
. . 
- با توجه به صراحت قانون حفظ اعتبار اسناد سجلی همانطوری که در گزارش جناب آقای معاون خواندند، اصولا در این‌گونه شناسنامه‌ها هروقت اختلاف سن کمتر از ۵ سال باشد موضوع در صلاحیت دادگاه است. و ما اصولا رأی خودمان را پس می‌گیریم ونظر شعبه ششم را قبول داریم.. 
نظر هیأت شعبه ما این است که ما نظر دادگاه را قبول داریم و دادگاه را مرجع صالح برای کمتر از ۵ سال می‌دانیم.. 
. رئیس: جناب آقای مفید. 
. مقدمتا عرض می‌کنم که معمولاوحدت رویه درجایی بایدعنوان بشود که قانونی که موردعمل است در این قانون اجمالی، ابهامی‌و یا تردیدی باشد و دو شعبه برداشت مختلف از آن کرده باشند و نتیجتا یکی از آنها رأیی که داده با رأیی که دیگری داده متهافت باشد. این تبصره ماده واحده را که ما اینجا داریم که البته در خود ماده بحثی نیست یک مقدار همان تبصره‌اش است که صاحب شناسنامه تنها یک‌بار در طول عمر و درصورتیکه اختلاف سن واقعی با سن مندرج در اسناد سجلی به تشخیص کمیسیونی مرکب از فرماندار و بخشدار، رئیس اداره ثبت احوال محل، پزشک منتخب، مدیر عامل سازمان بهداری استان و رئیس شورای اسلامی‌شهر و یا بخش‌محل صدورشناسنامه و با عضویت و ریاست قاضی دادگاه صالحه محل تشکیل می‌گردد، بیش از ۵ سال باشد می‌تواند سن خود را اصلاح نماید.. 
یعنی اختلاف اگر بیش از ۵ سال بود مرجع صالح به رسیدگی کمیسیون مذکور است و اگر اختلاف سن کمتر از ۵ سال باشد در دادگاه باید رسیدگی شود و این پرونده‌ها هر دو به این صورت بوده یعنی هر دو اختلاف سن زیر ۵ سال بوده شعبه ششم دیوان عالی کشور نظر دادند به اینکه در دادگاه باید رسیدگی بشود که این درست است و شعبه دیگر یعنی بیست و چهارم که گفته‌اند باید به کمیسیون برود این نظر اشتباه است. منتها چون نظرشان را گفته‌اند بنابراین اختلافی باقی نمی‌ماند و ظاهرا طرح پرونده موضوعیتی ندارد.. 
. رئیس: جناب آقای حریرفروش. 
. این پس گرفتن که در اینجا دو دفعه هم بحث شده، هیچ تأثیری ندارد برای اینکه این دو رأی … دیوان کشور اختلاف دارد و گذشته از این، این پرونده‌ها طبق ماده ۱۶ به دیوان عالی کشور می‌آید مکرر بنده دیدم کمیسیون موضوع تبصره که قرائت فرمودند آنها حتی نامه نوشته‌اند که کمتر از ۵ سال را پیش ما نفرستید چون در بعضی دادگاه‌ها ولو یک سال یا دو سال باشد عدم صلاحیت صادر می‌کنند. بطور کلی دو رویه اتخاذ گردیده بعضی‌ها رسیدگی می‌کنند و بعضی‌ها هم می‌گویند که کمتر از ۵ سال باید به کمیسیون ثبت احوال برود. بنابراین اینجا موضوع کاملا تغییر سن است و اختلاف هم محقق است قابل طرح هم هست، این یک مطلب. و اتفاقا هر دو پرونده را که من دیده‌ام مثل اینکه نویسنده هردو دادخواست یک نفر می‌باشد تقریبا درهمان تاریخ‌ها یک فرم نوشته‌شده هم مدعی عدم تعلق شناسنامه به خود گردیده و هم مدعی اشتباه در تاریخ تولد، نتیجتا دادگاه‌ها درست تشخیص داده‌اند، موضوع تغییر سن است نه ابطال شناسنامه.. 
قانون صراحتا گفته که تغییر سن کمتر از ۵ سال ممنوع است و این هم واقعا ظلم است اینقدر بدروغ آمده‌اند طرح دعوا کرده‌اند که در نتیجه این قانون تصویب‌شده گاهی هم به اصطلاح خشک به گناه‌تر می‌سوزد واقعا ممکن است یک نفردر شناسنامه‌اش دو سال اشتباه شده باشد. مجتهدی در پشت کتاب دعا، می‌نویسد نور چشمی‌فلان در نیمه شعبان سال … هجری قمری متولد گردیده دو نفر هم امضاء کرده باشند قانون گفته این ممنوع است. همین هم چوب پرونده‌های دروغ تصحیح شناسنامه برای ادامه تحصیل، استخدام … را می‌خورد!. 
مطالبی‌که عنوان شد من استنباطم این است که بیشتر آقایان در کمتر از ۵ سال می‌گویند که دادگاه بگوید که این قانون تغییر سن کمتر از ۵ سال را منع کرده، کمیسیون حق ندارد ولی اگر ۵ سال بیشتر شد طبق قانون کمیسیون ثبت احوال صالح است. اگر ما بطور کلی بگوئیم که همه تغییر سن‌ها به آن کمیسیون برود، آن کمیسیون ۵ سال بیشتر یا کمتر را صلاحیت دارد اما از طرفی تغییر سن هم درست است شناسنامه در ظرف ۱۵ روز صادر شده باشد از موالید است آنجا هم امکان اشتباه است پدری می‌رود می‌گوید که فرزندش ده روز است که متولد شده، مسلم است و شاهد هم هست دهساله را ده روزه گفته کمیسیون آنها را هم اصلاح می‌کردند و ممنوع هم نبود. حسن این کمیسیون این است اگر یک نفر آنجا گفت که من سنم را می‌خواهم دو سال اصلاح کنم و قانون گفت ممنوع است آن کمیسیون از قیافه‌اش تشخیص‌دادکه نه این‌دوازده سال‌اختلاف دارد، به تشخیص خود رأی‌لازم را می‌دهد.. 
. رئیس: جناب آقای کاظمی. 
. شما اصول خوانده‌اید، ببینید یک قاعده و قانونی درسال ۶۷ و قبل از ۶۷ هم یک قاعده کلی، یک قانون کلی که در طرح دعاویی اختلافی باشد در دادگاه و امثال اینها، ارجاع می‌شود به دیوان کشور ببینید آیا بین آن قاعده با این قاعده عام و خاصی است. این را می‌توانید شما یک کاری بکنید؟ بفرمایید.. 
اولا جناب آقای حریرفروش دو مطلب را فرمودند که این درست نیست برای اینکه ما طبق خواسته باید رأی بدهیم اگر کسی بگوید من صدهزار تومان طلبکارم و کارشناس نظر بدهد ۱۱۰ هزار تومان ما نمی‌توانیم ۱۱۰ هزار تومان رأی بدهیم. اصل عدم تعلق شناسنامه در اینجا غیر از آن موردی است که طرف می‌آید می‌گوید شناسنامه صادره در اصل برای بچه بزرگ من بوده و از روی بی‌سوادی و جهل خواستم چون متوفی را دوست داشتیم برای بچه کوچکترمان نگه داشتیم اینجا این‌طور اظهار کرده که در واقع مادرش رفته این شناسنامه را برای او گرفته و خودش از لحاظ تغییر سن دعوی دارد که در واقع نوعی اصلاح و تغییر سن است. در اصلاح هم عموما همانطور که قانون می‌گوید صلاحیت برای دادگستری است. لذا صدر ماده می‌گوید که از این تاریخ این مقدار ممنوع است اظهارنظر در اینکه ممنوع است با دادگاه هست و بیش از ۵ سال باشد در مورد خاص آن فقط آن کمیسیونی که مرکب است از آن افراد، باید نظر بدهد. درخاص فقط عدم صلاحیت صادرمی‌شود. در عام خود مرجع عام که دادگستری است صالح است بنابراین رأی شعبه ششم به واقع نزدیکتر است و درست می‌باشد و قابل طرح است.. 
. رئیس: جناب آقای اشراقی. 
. دو شعبه دیوان عالی کشور از نظر صلاحیت کمیسیون قانون حفظ اعتبار اسناد سجلی یکی نظر داده که تغییر سن کمتر از ۵ سال در صلاحیت دادگاه است و یک شعبه دیگر اظهارنظر کرده است که در صلاحیت کمیسیون است. تعارض از نظر دو استنباط است، موضوع هم اصلاح تاریخ تولدشناسنامه است که درگزارش آمده است. بنابراین اختلاف حاصل‌شده و موضوع را من قابل طرح می‌دانم.. 
. رئیس: جناب آقای شبیری. 
. ما اگر تنها به همین گزارش نگاه کنیم البته موضوع قابل طرح است منتها هرگاه در شعب دیوان عالی کشور نسبت به موارد مشابه رویه‌های مختلف اتخاذ شده باشد این عمل انجام می‌شود که در هیأت عمومی‌مطرح بشود. در حالی که اگر بناباشد فقط یک شعبه دیوان عالی کشور رأیی بدهد و بعدا از رأیشان برگشته باشند اصلا آن رویه را ندارند. با یک رأی رویه ایجاد نمی‌شود وقتی خود شعبه می‌فرمایند ما از نظرمان برگشته‌ایم دیگر برای آن شعبه رویه نیست، روی این جهت اگر ما تنها گزارش را نگاه کنیم قطع‌نظر از آن جهت قابل طرح است ولی خودشان وقتی بیان می‌کنند معنایش این است که ماچنین رویه‌ای نداریم و به نظر من قابل طرح نیست.. 
. رئیس: جناب آقای منوچهری. 
. در دو فقره دادخواستی که به دادگاه‌ها تقدیم شده درباب خواسته دعوی ابهام وجود دارد. برای اینکه درصدر گزارش آمده است که برای اثبات عدم تعلق شناسنامه شماره ۳۹۱ به خود‌اقامه‌دعوی‌نموده، یعنی‌مدعی‌است‌که این شناسنامه‌تعلق به خودش ندارد. ولی در متن دادخواست‌چیز‌دیگری‌قید‌کرده‌گفته است که: مادرش رفته برای او شناسنامه‌تحصیل‌کرده‌و‌در ثبت تاریخ ولادت او را اشتباه قید کرده‌اند این دادخواستها دقیقا باید بررسی شود اگر واقعا مسأله این باشد‌که‌تعلق‌آن‌شناسنامه‌را به خودش قبول نداشته باشد و مدعی شود، متعلق به برادر یا خواهر متوفایش است. دراین صورت موضوع قابل طرح نخواهد بود ولی اگر تعلق شناسنامه را به خودشان قبول داشته باشند موضوع قابل طرح است.. 
. رئیس: جناب آقای دانش. 
. جناب آقای شبیری فرمودند که چون شعبه بیست و چهار نظر خودش را پس. 
گرفته بنابراین ما با یک رأی مواجه هستیم و این قابل طرح نیست. بنده عرض می‌کنم به فرض این‌که شعبه بیست و چهارم نظرش را پس گرفته که این واقعیت دارد و ما می‌خواهیم رویه‌ای ایجاد کنیم برای دادگاه‌ها. دادگاه‌ها چه می‌دانند که شعبه بیست و چهارم نظرش را پس گرفته بنابراین ممکن است که در آینده مرتب چنین قرارهایی صادر بشود بنابراین طرح موضوع در هیأت عمومی‌واقعا لازم است تا از چنین قرار عدم صلاحیت‌هایی جلوگیری بشود. و اما ظاهر قضیه هم این است که هردوی اینها اولا برادر هستند، در ۲۷ / ۹ / ۵۹ مادر یا پدرشان مشخص نیست در یک روز معین مراجعه کرده برای دو فرزندش بنام علی و ابوالفضل برای یکی با تاریخ تولد ۱ / ۷ / ۵۳ و برای دومی‌با تاریخ ۷ / ۶ / ۵۶ شناسنامه گرفته بنابراین طرح آن حتما واجب است که این مسأله وحدت رویه ایجاد بکند.. 
. رئیس: آقایان اگر قابل طرح می‌دانند دستشان را بلند کنند.. 
. (حاضران دست خود را بلند کردند). 
. رئیس: بسیار خوب اکثریت قریب به اتفاق قابل طرح دانستند وارد در بحث ماهیت قضیه می‌شویم جناب آقای اشراقی بفرمائید.. 
. برای این‌که موضوع روشن بشود بنده معتقد هستم که به خود قانون مراجعه کنیم قانون حفظ اعتبار اسناد سجلی. آقایان می‌دانند که درگذشته دادگاه‌ها در مورد اصلاح شناسنامه به لحاظ این‌که کمک به خواهان بکنند معمولا این اسناد سجلی را باطل می‌کردند و حکم به صدور سند جدید می‌دادند که مقدارش بحدی شد که سازمان ثبت احوال نسبت به این موضوع چند دفعه با وزارت دادگستری، با دیوان عالی کشور، با دادگاه‌ها مکاتبه کرد که ما قسمتی از کارمان را گذاشته‌ایم کنار و صرفابه اصلاح اسنادی که محاکم حکم می‌دهند پرداخته‌ایم وبه این قضیه معترض بودند.. 
آمدند این تقاضا را کردند و بخاطر این‌که از حیطه دادگستری در بیاورند، به این لحاظ این لایحه تهیه شد و از طریق دولت به مجلس داده شد.. 
من باتوجه به عنوان قانون و باتوجه به خود ماده وتبصره‌اش معتقد هستم که قانونگذار عمل لغو انجام نمی‌دهد. نمی‌آید یک جا بگوید رسیدگی به ۵ سال کمتر ممنوع! اگر ممنوع هست دادگاه را هم می‌آید ممنوع می‌کند. چه فایده‌ای دارد؟ قانونگذار خواسته است اولا تا ۵ سال را چون این یک سند رسمی‌است و آثاری در زندگی هرفردی دارد (که مطلع هستید) نمی‌خواهد دستخوش تغییر و دگرگونی مخصوصا از نظر خدمت نظام‌وظیفه یا مدارج دیگر بشود چون اشخاصی می‌آمدند با تغییر وتبدیل به این تاریخ وضعیت زندگی خودشان را دگرگون می‌کردند. قانونگزار جلوی این مسائل را گرفته است. من معتقد هستم که رأی شعبه بیست و چهارم صحیح است و رسیدگی بطورکلی در رابطه با اصلاح تاریخ شناسنامه از صلاحیت دادگاه‌خارج است تا ۵ سال ممنوع است و بیشتر از ۵ سال در صلاحیت این کمیسیون قرارگرفته است و اگر چنانچه مدیر کل ثبت احوال را دعوت می‌کردید در اینجا کل این مسائل را خدمتتان اعلام می‌کرد.. 
من رأی شعبه بیست و چهارم را قبول دارم. چون دادگاه صالح نیست، کمیسیون صالح است، و برای زیر ۵ سال هم کمیسیون صالح است زیرا صلاحیت از دادگاه سلب شده است.. 
. رئیس: جناب آقای عروجی. 
. با عنایت به صراحت تبصره ماده واحده اصولا قبول چنین دادخواست‌هایی که تغییر تاریخ کمتر از ۵ سال باشد درفرم متعارفش جای حرف است. یعنی خود دادگاه باید ببیند وقتی خود طرف دادخواستی را طرح می‌کند و می‌گوید که دو سال، سه سال، چهار سال، اختلاف سنی دارد و شناسنامه‌اش کمتر گرفته‌شده است یا بیشتر گرفته‌شده است خود دادگاه صالح است که درباره قابلیت طرح این دادخواست، خودش تصمیم بگیرد یعنی تا ۵ سال را خود دادگاه باید تصمیم بگیرد وقتی می‌بیند کمتر از ۵ سال متقاضی تغییر و اصلاح است خود دادگاه باید قرار رد دعوی را صادر کند و هیچگونه نیازی به این بحث و گفت وگوها ما نداریم، منتها از ۵ سال به بالاست که دادگاه خودش نمی‌تواند رسیدگی کند باید یک چنین کمیسیونی طبق این تبصره تشکیل بشود، نظر بدهد، اگر گفت ۵ سال هست آن زمان است که روی این تصمیم بگیرد. به نظر بنده کمتر از ۵ سال اصلا قابل طرح نیست و دادگاه باید قرار رد دعوی صادر کند.. 
. رئیس: جناب آقای دانش. 
. سابقا دادگستری به مسأله تصحیح شناسنامه رسیدگی می‌کرد و دولت مواجه. 
با این امر شد که آراء بسیار زیادی صادر شده و مشکلاتی برای دولت ایجاد کرده. آمدند این ماده واحده را درتاریخ ۲ / ۱۱ / ۶۷ تصویب کردند باین شرح:. 
ماده واحده: ((ازتاریخ تصویب این قانون تغییرتاریخ تولد اشخاص ممنوع است)) همین زمینه‌نشان‌می‌دهد‌که‌اگر‌دادخواستی به دادگاه داده‌شده باشد و کمتر از ۵ سال و یک روز باشد (چون بیشتر از ۵ سال به کمیسیون می‌رود) خود دادگاه باید رسیدگی کندو ردکند، نه اینکه بگوید که تماما این مسأله در قلمرو وظیفه کمیسیون و اختیارات‌کمیسیون‌است‌و من اصلا نمی‌توانم دست به پرونده بزنم و باید به آنجا برود، خیر، خود دادگاه وقتی‌که مواجه با این شد که کمتر از ۵ سال خودش رد می‌کند و حتی بنده معتقدم اگر ابتدائا دادخواست به کمیسیون داده‌شده باشد و آنها ببینند که بیش از ۵ سال نیست پرونده را باید برگردانند به دادگاه و دادگاه رسیدگی [و رد] کند. بنده غیر از این عرضی ندارم.. 
. رئیس: با مخالفت صریح قانون جناب آقای دانش، همین قانونی که خواندید … که از تاریخ تصویب این قانون تغییر تاریخ تولد ممنوع است آیا دادگاه هم نمی‌تواند تغییر بدهد؟. 
. اگر دید کمتر است حکم به ممنوعیت می‌دهد هیچ اشکال ندارد. مادر شعبه هم همین را عمل کردیم، دیدیم که کمتر از ۵ سال است دعوی را رد کردیم.. 
. رئیس: با این حساب اعتبار دادگاه در این مورد منتفی است. جناب آقای مفید مطلبی‌دارید؟. 
. اعتبار دادگاه منتفی نیست در این مورد … آقایان توجه بفرمایند. این. 
قانونی که داریم و آقای اشراقی هم توضیح دادند سابقا همه شناسنامه‌هارا به هرصورتی بود می‌آمدند باطل کرده و شناسنامه دیگر می‌گرفتند.. 
این قانون که تصویب شد فقط از نظر اصلاح جلویش را گرفت ولی جلوی ابطال را نگرفته. الان هم وقتی تقاضای ابطال می‌کنند به عنوان این‌که این شناسنامه برای برادرم بوده او مرده، برای من گذاشته‌اند و تقاضای ابطال این شناسنامه را می‌کنند و شناسنامه جدید می‌خواهند هنوز هم راه باز است فقط فرقش همین است سابقا به عنوان اصلاح دادخواست می‌دادند حالا به عنوان ابطال دادخواست می‌دهند و آن درهم بسته نشده و این قانون هم آن‌چنان کارساز نبوده الان این همه شناسنامه‌که داریم که‌تا‌چند‌وقت پیش دیوان عالی کشور هم گرفتارش بود همینها بود.. 
و اما راجع به اصلاح آن، این ماده می‌فرماید: از تاریخ تصویب این قانون تغییر تاریخ تولد اشخاص ممنوع است. بعد این تبصره آمده و می‌گوید: در صورتی که این کمیسیون در مورد کسی که ادعا دارد ۵ سال شناسنامه‌اش مثلا کم هست یا زیاد است می‌تواند اظهارنظر بکند. بنابراین دادگاه کمتر از ۵ سال را قبول می‌کند منتها نه اینکه او رأی مثبت بدهد یعنی فقط رسیدگی‌اش به عنوان این است که بیاید برسد و قرار رد صادر بکند در این حد. غیر از این مورد می‌رود کمیسیون، یعنی از ۵ سال به بالا کمیسیون ثبت احوال رسیدگی می‌کند گاهی قبول می‌کند و می‌گوید که درست است این ۵ سال اضافه بوده یا کم بوده سن را سه سال، جهار سال کم و زیاد آن را کمیسیون نظر می‌دهد. قانون به این صورت است و بنابراین باز هم همان رأی شعبه ششم‌درست است که‌رسیدگی‌کمتر‌از‌ ۵ ‌سال‌را‌فرمودندکه‌در دادگاه‌رسیدگی بشود.. 
. رئیس: جناب آقای قطبی. 
. مثل اینکه جناب‌عالی در این‌که ماده ۱۶ قانون اصلاح پاره‌ای از قوانین در این مورد تأثیر دارد یا نه سؤال فرمودید.. 
ماده ۱۶ را چند وقت قبل در همین هیأت عمومی‌بقایش را رأی دادند که باقی هست و قابل اعمال است. درمورد این تبصره درست است که درتبصره گفته به کمیسیون می‌رود ولی تشخیص این‌که این دعوا از مصادیق این تبصره هست یا نه؟ با دادگاه است که بگوید به کمیسیون برود یا به دادگاه و آنوقت ماده ۱۶ قابل اعمال است. بنابراین تمام قرار عدم صلاحیتهای ذاتی حتما باید به دیوان عالی کشور بیاید و دیوان کشور این قرار را یا تأیید می‌کند یا رد می‌کند در مورد این تبصره هم آن ماده ۱۶ قابل اجراء است.. 
. رئیس: من فکر‌می‌کنم ((تبین الرشد من الغی)) حالا اگر اجازه بفرمایید رأی آقایان نوشته بشود کفایت مذاکرات را اعلام می‌کنم جناب آقای ادیب رضوی نظر دادستان محترم کل کشور را قرائت بفرمایند.. 
. . 
با توجه‌به‌ادعای‌خواهان‌ها‌مبنی‌بر‌این‌که‌شناسنامه‌آنها‌حسب‌اظهار مادرشان با تاریخ‌های‌مندرج‌در‌شناسنامه‌از‌اداره‌ثبت‌احوال‌صادر شده است بنابراین‌تعلق‌شناسنامه‌ها‌به‌خواهان‌ها‌محرز‌است و در نتیجه عنوان دعوی‌تغییر‌تاریخ‌تولد‌تلقی‌می‌شود‌و‌چون در هردو پرونده متقاضیان مدعی‌هستند‌سن‌واقعی‌آنها‌سه‌سال‌کمتر‌از سنی است که در شناسنامه آنها‌قید‌گردیده‌و‌باتوجه‌به‌ماده‌واحده قانون حفظ اعتبار اسناد سجلی‌و‌جلوگیری‌از‌تزلزل‌آنها تغییر تاریخ تولد اشخاص کمتر از ۵ سال ممنوع اعلام گردیده. بنابراین دعوای خواهانها قابلیت طرح در مراجع قضائی و کمیسیون مذکور در قانون فوق را نداشته و درخور رد بوده و آراء شعب دیوان عالی کشور مورد تأیید نمی‌باشد.. 
. رئیس: آقایان رأی خودشان را مرقوم بفرمایند که وحدت رویه حاصل بشود. انشاءالله.. 
. . 
. رئیس: عده‌حضار‌ ۸۰ ‌نفر‌می‌باشند‌ ۷۲ نفر رأی‌شعبه‌ششم‌دیوان‌عالی‌کشور را صحیح دانسته‌اند و ۸ نفر هم رأی شعبه بیست و چهارم را تأیید نموده‌اند.. متن رأی. رأی شماره ۵۹۹ - ۱۳ / ۴ / ۱۳۷۴ وحدت رویه. 
هیأت عمومی‌دیوان عالی کشور. 
. 
براساس‌ماده‌واحده‌قانون‌حفظ‌اعتبار‌اسناد سجلی و جلوگیری از تزلزل آنها مصوب‌بهمن‌ماه‌هزارو‌سیصد‌وشصت‌و‌هفت، تغییر تاریخ تولد‌اشخاص‌به‌کمتراز‌پنج‌سال‌ممنوع‌می‌باشد‌و رسیدگی به درخواست‌تغییر‌سن‌بیش‌از‌پنج‌سال‌نیز‌به‌تجویز‌تبصره همین قانون منحصرابه‌عهده‌کمیسیون‌مقرر در آن محول شده است.. 
بنابه‌مراتب بنظر اکثریت‌اعضای‌هیأت‌عمومی‌دیوان‌عالی‌کشور، رأی‌شعبه ششم که مرجع رسیدگی‌و اظهارنظر نسبت به درخواست تغییر تاریخ تولد کمتر از پنج سال را دادگاه‌های دادگستری‌اعلام نموده‌است‌منطبق با قانون و صحیح تشخیص می‌شود. این رأی بر طبق‌ماده واحده‌قانون وحدت‌رویه قضائی مصوب‌ ۱۳۲۸ برای شعب دیوان‌عالی‌کشور و دادگاه‌ها در موارد مشابه لازم الاتباع است.. 
هیأت‌عمومی‌دیوان‌عالی‌کشور. 
. 
. 
<#>
. مقدمه. علت طرح:. اختلاف نظر بین شعب سوم و پانزدهم دیوان‌عالی‌کشور موضوع:. 
در ساعت ۱۱ روز سه‌شنبه مورخه ۱۳ / ۴ / ۱۳۷۴ جلسه هیأت‌عمومی دیوان‌عالی کشور به ریاست حضرت آیت‌الله محمد محمدی گیلانی رئیس دیوان‌عالی‌کشور و با حضور جنابان آقایان قضات دیوانعالیکشور و نماینده جناب آقای دادستان کل کشور تشکیل گردید.. مذاکرات. رئیس: جلسه رسمی است. تهافت دادنامه‌شماره ۲۲۵ / ۳ - ۱۸ / ۴ / ۷۳ شعبه‌سوم بتصدی جناب‌آقای منوچهری رئیس و جناب آقای خوشوقتی مستشار با دادنامه شماره ۲۸۳ / ۱۵ - ۹ / ۵ / ۷۳ شعبه پانزدهم بتصدی جناب آقای شکیبی رئیس و جناب‌آقای سعیدی مستشار مطرح است. جناب آقای نیری گزارش جریان امر را قرائت فرمائید.. 
. ریاست محترم هیأت‌عمومی دیوان‌عالی‌کشور. 
با احترام به استحضار عالی می‌رساند:. 
. 
بدلالت گزارشات‌شماره ۳۵۰۶ مورخ ۱۱ / ۷ / ۱۳۷۳ و شماره ۵۳۸۴ مورخ ۵ / ۸ / ۱۳۷۳ آقایان رؤسای دادگستری شهرستان‌های بهبهان و بهشهر از شعبات مختلف دیوان عالی‌کشور از جمله شعب سوم و پانزدهم راجع به تصمیمات دادگاه‌های حقوقی مبنی برصدور قرارعدم صلاحیت‌ذاتی به اعتبارصلاحیت هیأت مذکور در ماده واحده تعیین تکلیف اراضی اختلافی موضوع‌اجرای ماده ۵۶ قانون جنگلها و مراتع مصوب ۲۲ / ۶ / ۱۳۶۷ آراء مختلفی صادر گردیده است که جریان پرونده‌های مربوطه به شرح زیر گزارش می‌شود:. 
الف- حسب محتویات پرونده کلاسه ۱۰ / ۳ / ۷۹۶۲ شعبه سوم دیوان‌عالی‌کشور، ادارة منابع‌طبیعی بهبهان در تاریخ ۲۲ / ۴ / ۷۰ بطرفیت آقای ا. چ بخواسته صدورحکم به خلع ید خوانده از بیست و پنج هزار متر مربع مرتع، موضوع پلاک … رامیدار و پرداخت هفتاد و پنج هزار ریال خسارت در دادگاه حقوقی شهرستان مذکور اقامه دعوی نموده و توضیح داده‌است که مقررات ماده ۵۶ قانون حفاظت و بهر‌ه‌برداری از جنگلها و مراتع درباره مراتع پلاک … اجراء گردیده ولی خوانده بدون مجوز قانونی نسبت به تصرف و تخریب مرتع با وسعت فوق مبادرت ورزیده که صورت‌مجالس تنظیمی مأمورین، عملیات خلاف قانون وی را اثبات می‌نماید. پرونده تحت کلاسه ۷۰ / ۲۰۹ در شعبة اول دادگاه حقوقی یک بهبهان مورد رسیدگی قرار گرفته، خوانده در لایحه تقدیمی نسبت به زمین مورد بحث ادعای مالکیت نموده و فتوکپی سند اصلاحات ارضی را نیز به دادگاه تقدیم‌داشته، دادگاه بمنظور تشخیص این مطلب که محل مورد نظر جزء نسق زراعتی‌خوانده می‌باشدیا خیر؟ قرار ارجاع امر به‌کارشناس‌صادرنموده که نظریه‌واصله‌مورد اعتراض‌خوانده واقع‌شده است. متعاقب این‌قضیه، خوانده طی لایحه ۳۱۳ - ۲۱ / ۴ / ۷۱ فتوکپی گواهی دبیرخانه هیأت تعیین تکلیف اراضی اختلافی موضوع‌اجرای ماده ۵۶ قانون جنگلها و مراتع را تقدیم داشته و اعلام داشته به نحوة اجرای ماده اخیرالذکر اعتراض نموده و دادگاه در تاریخ ۱۹ / ۲ / ۷۳ باعتبار اینکه موضوع از موارد اختلافی مذکور در ماده واحده تعیین تکلیف اراضی اختلافی می‌باشد و اینکه جریان در کمیسیون مربوطه مطرح است به صدور قرار عدم صلاحیت به شایستگی کمیسیون مزبور مبادرت و پرونده را در اجرای ماده ۱۶ قانون اصلاح پاره‌ای از قوانین دادگستری به دیوان‌عالی‌کشور ارسال داشته که به شعبه سوم ارجاع که پس از رسیدگی به صدور دادنامه شماره ۲۲۵ مورخ ۱۸ / ۴ / ۷۲ منتهی گردیده است رأی شعبه به این شرح می‌باشد:. 
با توجه به محتویات پرونده و مقررات ماده واحده قانون اراضی اختلافی موضوع ماده ۵۶ قانون جنگلها و مراتع قرار عدم صلاحیت ذاتی مورخ ۱۹ / ۲ / ۷۳ دادگاه‌حقوقی یک شهرستان‌بهبهان صحیح و بلا اشکال است و در اجرای ماده ۱۶ قانون اصلاح پاره‌ای از قوانین دادگستری ضمن تشخیص صلاحیت هیأت مذکور در ماده واحده مصوب ۲۲ / ۶ / ۶۷ پرونده را از طریق دادگاه بهبهان جهت رسیدگی به هیأت فوق‌الذکر ارسال می‌نماید.. 
ب بدلالت محتویات پرونده کلاسه ۲۳ / ۱۵ / ۸۰۶۱ شعبه پانزدهم دیوان عالی کشور ادارة منابع طبیعی بهبهان دادخواستی به خواسته صدور حکم به خلع ید نسبت به ده هزار متر مربع مرتع پلاک … بخش ۳ بهبهان و پرداخت سی‌هزارریال خسارت به طرفیت آقای س. خ به دادگاه حقوقی یک بهبهان تسلیم نموده- پس از تعیین‌وقت و تجدیدجلسات سرانجام در تاریخ ۲۸ / ۳ / ۷۳ دادگاه قرارعدم صلاحیت خود را باعتبار شایستگی‌کمیسیون ماده واحده تعیین تکلیف اراضی اختلافی موضوع اجرای ماده ۵۶ قانون‌جنگلها و مراتع صادرو پرونده را در اجرای ماده ۱۶ قانون اصلاح پاره‌ای از قوانین‌دادگستری بجهت تشخیص صلاحیت به دیوان‌عالی‌کشور ارسال نموده که به شعبه پانزدهم ارجاع و به صدور دادنامه شماره ۲۸۳ مورخ ۹ / ۵ / ۷۳ منجر گردیده که رأی صادره عینا نقل می‌شود:. 
قرار عدم صلاحیت ذاتی دادگاه‌حقوقی یک بهبهان که به اعتبار صلاحیت کمیسیون ماده ۵۶ مستقر در جهاد سازندگی بهبهان صادر گردیده، مخدوش است چه آنکه خواسته عنوان‌شده ضمن دادخواست با مقررات قانون تعیین تکلیف اراضی اختلافی موضوع اجرای ماده ۵۶ قانون جنگلهاومراتع نبوده تا کمیسیون مذکور صالح به رسیدگی باشد فلذا ضمن فسخ قرار مذکور مقرر می‌دارد پرونده، جهت رسیدگی به ماهیت به دادگاه صادر کنندة قرار اعاده گردد.. 
علیهذا نظر به اینکه از شعب‌مرقوم در مورد مشابه رویه‌های‌مختلفی اتخاذ شده است لذا به‌استناد ماده‌واحده قانون مربوط‌به وحدت‌رویه قضائی مصوب ۱۳۲۸ طرح موضوع در هیأت عمومی بمنظور صدور رأی وحدت‌رویه قضائی مورد تقاضا می‌باشد.. 
معاون اول قضائی حسینعلی نیری. 
. رئیس: جناب آقای صفرزاده. 
. اجازه می‌خواهم ابتدا ماده ۵۶ قانون حفاظت و بهره‌برداری از جنگلها را توضیح دهم. کارشناسان منابع‌طبیعی به زمینهای‌مرتعی مراجعه‌می‌کنند پس از بررسی زمین و آثار موجود در آن صورتجلسه‌ای تنظیم می‌کنند مشخصات محل را می‌نویسند نهایتا اعلام می‌کنند که آن زمین مرتع است. ممکن است که این مراتع در دست اشخاص باشد، احیانا ممکن است در قسمتی از این مراتع کشت و زرعی هم باشد یا در دست اشخاص نباشد و مأمورین تشخیص منابع طبیعی اعلام مرتع بکنند. اشخاصی که به نظریه مأمورین تشخیص اعتراض دارند، اعتراضشان را می‌نویسند، در کمیسیونی به اسم کمیسیون ماده ۵۶ مطرح می‌شود و به اعتراض رسیدگی می‌گردد یا تشخیص مأمورین و کارشناسان منابع طبیعی را تأیید می‌کنند، آنجا را ملی و مرتع اعلام می‌نمایند و یا اعتراضات را وارد دانسته زمین را مزروعی یا غیر مرتع اعلام می‌دارند مسأله مبتلا به‌ما دو مطلب است که باید به آن توجه شود.. 
۱ - تصرف و تجاوز بعد از اجرای ماده ۵۶ است موقعی که کمیسیون ماده. 
۵۶ تشکیل‌شده و می‌خواهد به اعتراض رسیدگی بکند. وقتی‌که آگهی کردند که قطعه زمین مرتع تشخیص داده‌شده‌است و ظرف یک‌ماه اشخاصی به نظر مأمورین تشخیص اعتراض‌نمودند و موضوع در کمیسیون ماده ۵۶ مطرح می‌شود و کمیسیون ماده ۵۶ رأی‌خودش را صادر کرده و مرتع را ملی اعلام می‌نماید. در این صورت وقتی‌که مرتع اعلام‌کرد و نظر کارشناسان منابع طبیعی را تأیید نمود اگر چنانچه بعدا به آن زمینها تجاوزی بشود و بیایند در آن زراعت کرده مرتع را تخریب بکنند و یا شخم بزنند این مسأله در صلاحیت رسیدگی دادگاه است یعنی اداره منابع طبیعی طرح دعوی خلع ید علیه متصرف و متجاوز می‌کند هم خسارت وارده به مرتع را مطالعه می‌نماید و هم تقاضای خلع ید می‌کند. که در این صورت دادگاه صالح به رسیدگی خواهد بود.. 
۲ - موقعی‌هست که کمیسیون ماده ۵۶ به اعتراض رسیدگی می‌کند، منتها در گزارش مأمورین منابع طبیعی در برگه‌های تشخیص آنها منعکس است که اشخاص هم به مرتع تجاوز کرده‌اند و مرتع را در تصرف دارند. در این صورت طبق ذیل ماده ۵۶ که من با اجازه آقایان می‌خوانم، کمیسیون خود دستور رفع تصرف صادر می‌نماید.. 
ماده ۵۶: برای رسیدگی به اعتراضات وارده، کمیسیون مرکب از فرماندار و رئیس‌دادگاه تشکیل می‌شود. کمیسیون مکلف است حداکثر ظرف ۳ ماه به اعتراضات واصل رسیدگی و اتخاذ تصمیم کند. تصمیم اکثریت اعضاء کمیسیون مکلف است به درخواست وزارت منابع طبیعی دستور رفع تصرف را صادر کند بنحوی که منبع مذکور از هر جهت در اختیار وزارت منابع طبیعی قرارگیرد.. 
اضافه می‌کند که: مأمورین انتظامی مکلف به اجرای دستور کمیسیون هستند.. 
پس کمیسیون خودش‌هم می‌تواند دستور رفع تصرف بدهد. قانون تعیین تکلیف اراضی اختلافی موضوع اجرای ماده ۵۶ قانون جنگلها و مراتع در سال ۶۷ تصویب‌شده، ماده واحده این قانون فقط مرجع رسیدگی به اعتراض اشخاص نسبت‌به تشخیص مأمورین منابع‌طبیعی را تغییر داده، سابق بر این فرماندار بود و یک قاضی و یک‌نماینده جنگلبانی (منابع طبیعی) ولی‌طبق ماده واحده مسؤول اداره کشاورزی، مسؤول‌اداره جنگلداری، عضو جهاد سازندگی، عضو هیأت واگذاری زمین و یک نفر قاضی دادگستری اعضاء کمیسیون هستند که رأی قاضی دادگستری ملاک عمل و حجت است، مگر در موارد مندرج در ماده ۲۸۴ و ۲۸۴ مکرر قانون آیین دادرسی کیفری من متن ماده واحده را بنا به درخواست آقایان قرائت می‌کنم:. 
ماده واحده: قانون تعیین تکلیف اراضی اختلافی موضوع اجرای ماده ۵۶ قانون حفاظت و بهره‌برداری از جنگلها و مراتع مصوب ۲۹ / ۶ / ۶۷ زارعین صاحب اراضی نسقی و مالکین و صاحبان باغات و تأسیسات در خارج از محدوده قانونی شهرها و حریم روستاها، سازمانها و مؤسسات دولتی که به اجرای ماده (۵۶) قانون حفاظت و بهره‌برداری از جنگلها و مراتع کشور مصوب ۱۳۴۶ و اصلاحیه‌های بعدی آن اعتراض داشته باشند می‌توانند به هیأتی مرکب از:. 
۱ مسؤول اداره کشاورزی. 
۲ مسؤول اداره جنگلداری. 
۳ عضو جهاد سازندگی. 
۴ عضو هیأت واگذاری زمین. 
۵ یک نفر قاضی دادگستری. 
۶ بر حسب مورد دو نفر از اعضای شورای اسلامی روستا یا عشایر محل مربوطه مراجعه نمایند.. 
این هیأت در هر شهرستان زیر نظر وزارت کشاورزی و با حضور حداقل پنج نفر از هفت نفر رسمیت یافته و پس از اعلام نظر کارشناسی هیأت، رأی قاضی لازم‌الاجراء خواهد بود مگر در موارد سه‌گانه شرعی مذکور در مواد ۲۸۴ و ۲۸۴ مکرر آیین دادرسی کیفری.. 
بنابراین در مسأله مبتلابه، دو مرجع هست که دستور رفع تجاوز و خلع ید می‌دهد، یکی کمیسیون‌ماده ۵۶ در حین رسیدگی به اعتراض اشخاص حقیقی و حقوقی به اجرای ماده ۵۶ نسبت به نظریه کارشناسان منابع طبیعی که اگر ملی و مرتع تشخیص‌دادند، دستور رفع تصرف و رفع‌ید هم‌می‌دهند و مأمورین انتظامی مکلف به اجرای رأی کمیسیون هستند. یکی هم بعد از اجرای کمیسیون ماده ۵۶ و بعد از قطعیت‌این‌که زمین‌مورد نظرمرتع است بعدا اگر تجاوزی به مرتع بشود رسیدگی به‌آن در صلاحیت محاکم عمومی است که به دادخواست اداره منابع طبیعی رسیدگی در صورت احراز صحت ادعا حکم به خلع ید صادر می‌شود.. 
. رئیس: آقای صفرزاده مواد ۳ و ۴ را هم بخوانید. بعد در خصوص طرح صحبت کنید.. 
. تبصره ۳: چنانچه سازمانها و مؤسسات دولتی به اجرای ماده ۵۶ معترض بوده و این اعتراض از سوی هیأت‌مذکور در ماده واحده بجا تشخیص داده شود با توجه به موقعیت و شرایط زمین، نسبت به خلع ید از متصرفین اقدام بعمل می‌آید.. 
تبصره ۴: دولت موظف‌است توسط دستگاه‌های ذیربط نسبت به خلع ید از اراضی متصرفی بعداز اعلام مورخه ۱۶ / ۱۲ / ۶۵ دولت جمهوری‌اسلامی، اقدام لازم به عمل آورد.. 
من‌خیلی‌معذرت می‌خواهم، آقایان در خصوص قابل طرح و غیر قابل طرح بودنش صحبت دارند. اگر اجازه بفرمائید عرایضم را برای بعد موکول کنم.. 
. رئیس: نظر خود شما چیست؟. 
. صفرزاده: نظر من شعبه پانزدهم را تأیید می‌کنم و آن را قابل طرح می‌دانم.. 
. رئیس: جناب آقای حسین سلیمی. 
. این هر دو رأی بجهتی بنظر بنده درست است (حالا خدمتتان عرض می‌کنم) و آن‌این است‌که همانطورکه جناب‌آقای صفرزاده قرائت‌کردند این قانون تعیین تکلیف …. 
. رئیس: شما راجع به قابل طرح بودنش صحبت کنید.. 
. همین را می‌خواهم عرض‌کنم، این به همانجا بر‌می‌خورد، ماهیتی. 
نیست، من راجع به قابل طرح بودن یا نبودنش که یک کلمه باید بگویم قابل طرح هست یا نیست؟ می‌خواهم توضیحی بدهم بعد عرض‌کنم و این را هم که می‌خواهم عرض کنم ماهیتی هم نیست. قانون تعیین تکلیف اراضی اختلافی موضوع اجرای ماده ۵۶ قانون جنگلها و مراتع مصوب ۲۴ / ۱۰ / ۶۷ می‌گوید: زارعین صاحب اراضی‌نسق و مالکین وصاحبان‌باغات و تأسیسات در خارج از محدوده قانونی شهرها و حریم روستاها، سازمانها و مؤسسات‌دولتی‌که به اجرای‌ماده ۵۶ قانون حفاظت و بهره‌برداری از جنگلها و مراتع کشور مصوب ۱۳۴۶ و اصلاحیه بعدی آن اعتراض داشته باشند می‌تواند به هیأتی مرکب از … مراجعه نمایند.. 
منظور از این قانون تعیین تکلیف اراضی راجع به مسأله کسانی است که اعتراضی به اجرای ماده ۵۶ داشته باشند یعنی ماده ۵۶ در اینجا اجراء شده باشد. اگر اجراء شده باشد نسبت به نحوه اقدامات اینها اگر اعتراضاتی داشته باشند اعتراض می‌کنند و می‌آید در این کمیسیون ماده واحده رسیدگی می‌شود. در زمانی که ماده ۵۶ اجراء نشده باشد اصولا در اینجا قابل طرح نیست، حالا بنده این را می‌خواهم عرض کنم: دو تا شعبه یعنی دو تا دادگاه که رسیدگی کرده و به شعبه آمده، نظر شعب را هم حالا باید اینطوری حساب کنیم، اگر ماده ۵۶ اجراء شده باشد که من تصور می‌کنم این مورد نظر شعبه پانزدهم باشد. ظاهرا مثل اینکه ماده ۵۶ آنجا اجراء شده بعد از اینکه اجراء شده ایشان آمدند تعبیر کردند که خلع ید بوده و بعد آمده‌اند از طریق دولت درخواست خلع ید کرده‌اند.. 
ولی‌شعبه سوم ظاهرا مثل اینکه ماده ۵۶ اجراء نشده یا اگر اجراء شده مسأله یک طوری بوده که در جریان رسیدگی به مقررات خود ماده ۵۶ قانون حفاظت و بهره‌برداری اصلا اینها اعتراض داشتند حالا بنده نظرم این است اگر چنانچه دوشعبه نظرشان این بوده که در اینجا ماده ۵۶ اجراء نشده یکی معتقد باشد به اینکه ماده ۵۶ اجراء شده و دیگری معتقد باشد به اینکه اجراء نشده اصلا این دو نظر، نظرات متهافت شناخته نمی‌شود که ما بگوییم این قابل طرح است. بنده تصور می‌کنم جریان این است که نظر یکی از شعب این بوده که ماده ۵۶ در آنجا اجراء شده و یکی نظرش این بوده که ماده ۵۶ اجراء نشده یک‌چنین مسأله‌ای بوده بنابراین اگر هر دو معتقد به این مسأله باشند که چه وقت اجراء شود، چه وقت اجراء نشود این به این کیفیت قابل طرح نیست مگر اینکه هر دو معتقد باشند که ماده ۵۶ اجراء شده بعدا این قابل طرح خواهد بود. این نظر بنده بود. گزارش کافی نیست، اتفاقا من گزارش را هم نگاه کردم. بنابراین بنظر بنده گزارش ناقص است.. 
. رئیس: جناب آقای مفید. 
. شبهه من هم همین است که این قابل طرح نباشد، برای اینکه در دادخواست اولی گفته است که خواسته صدور حکم به خلع ید خوانده از ۲۵ هزارمتر مربع موضوع پلاک … و پرداخت ۷۵ هزار ریال خسارت در دادگاه حقوقی شهرستان مذکور اقامه دعوی نموده بعد توضیح داده است که مقررات ماده ۵۶ قانون حفاظت و بهره‌برداری از جنگلها و مراتع درباره پلاک … (یعنی همان پلاک) اجراء گردیده یعنی با اینکه مقررات ماده ۵۶ درباره زمین اجراء شده در عین حال آن شخص آمده این زمین را تصرف کرده، حالا منابع طبیعی گفته آقا! چیزی که ماده ۵۶ نظر داده و مشخص‌شده مربوط به ماست این آمده تصرف کرده خواسته این است. اینجا وقتی‌که ماده ۵۶ رسیدگی کرده با این حال کسی تخلف بکند این می‌شود یک دعوائی که باید در دادگاه رسیدگی بشود. بنابراین از این جهت است که شعبه پانزدهم گفته است که باید در دادگاه رسیدگی بشود البته این پرونده مال شعبه سوم است ولی شعبه سوم باید بگوید در دادگاه رسیدگی بشود، اشتباها گفته است که در کمیسیون باید رسیدگی بشود ولی اجمالا صورت قضیه به این شکل است که در این پرونده بعد از اجرای ماده ۵۶ دعوی طرح‌شده که قهرا باید در دادگاه دعوی مطرح و انجام بشود ولی آن پرونده بعد بدلالت محتویات پرونده کلاسه … در شعبه پانزدهم، منابع طبیعی بهبهان دادخواستی به خواسته صدور حکم به خلع ید نسبت به ۱۰ هزار متر مربع مرتع بخش … و اینجا دیگر رسیدگی در کمیسیون ماده ۵۶ را ندارد. و قبل از آنکه زمین در کمیسیون مطرح بشود، اینها آمده تصرف‌کرده‌اند و منابع طبیعی شکایت کرده که چرا این کار را کرده‌اند بنابراین، یکی از این دو تا پرونده اصلا باید حتما در دادگاه رسیدگی بشود و آن یکی کمیسیون و بنظر من قابل طرح نیست، نظرات شعبه هم بر عکس است، یعنی نظر شعبه سوم که گفته در هیأت رسیدگی بشود درست نیست و شعبه پانزدهم هم که قبل از رفتن به ماده ۵۶ بوده گفته در دادگاه باید رسیدگی بود اینهم باز درست نیست یعنی هر دو شعبه رأیشان درست نیست ولی از نظر اینکه پرونده هم دو رقم هست یعنی دو تا خواسته است و هر دوی آنها نمی‌شود یک موضوع و یک حکم باشد و استفاده مختلف از قانون شده باشد، بنظر من قابل طرح در هیأت عمومی نیست.. 
. رئیس: جناب آقای اذانی. 
. در تأیید مطالبی که آقای سلیمی و جناب آقای مفید فرمودند در مورد اینکه قابل طرح نیست، یک نکته‌ای دارم که به عرضتان می‌رسانم. من دیروز به پرونده مراجعه کردم معلوم شد که در انعکاس گزارش شعبه پانزدهم اشتباهی رخ‌داده و آن عبارت از این است که در رأی شعبه پانزدهم آمده که دادگاه حقوقی یک بهبهان قرار عدم صلاحیت خود را به اعتبار شایستگی کمیسیون ماده ۵۶ مستقر در جهاد سازندگی بهبهان صادر کرده …. 
در حالیکه در گزارش آمده: دادگاه بهبهان به اعتبار شایستگی ماده واحده قانون تعیین تکلیف اراضی اختلافی موضوع اجرای ماده ۵۶ …. 
ماده ۵۶ همانطوری‌که آقای سلیمی اشاره فرمودند، با ماده واحده قانون تعیین تکلیف اراضی اختلافی دو مقوله متفاوت است، یعنی تا ماده ۵۶ اجراء نشده باشد مقررات قانون ماده واحده اصلا قابلیت اجراء ندارد.. 
بنابراین با توجه به اینکه رأی دادگاهی که در شعبه پانزدهم دیوان عالی کشور آمده بهیچ وجه با رأیی که در شعبه سوم دیوان عالی کشور آمده تطابق ندارد، یکی به اعتبار کمیسیون ماده واحده و یکی به اعتبار ماده ۵۶ صادر شده این دو تا رأی قابلیت طرح در دیوان عالی کشور را ندارد. البته اگر هیأت قابل طرح تشخیص می‌دهد در ماهیت هم بنده عرایضی دارم که بموقع عرض خواهم کرد.. 
. رئیس: جناب آقای ابراهیمی. 
. بنده در جهت قابلیت طرح موضوع توضیحی به عرض عزیزان می‌رسانم. 
همانطور که ملاحظه می‌فرمایید خواهان هر دو پرونده (خواهان پرونده مطروحه) در شعب سوم و پانزدهم دیوان عالی کشور اداره منابع طبیعی بهبهان است و پرونده شعبه پانزدهم هم اداره منابع طبیعی بهبهان است.. 
اداره منابع طبیعی بهبهان موقعی خودش را در اراضی ملی شده ذیمدخل می‌داند که بر اساس مقررات قانون حفاظت و بهره‌برداری از جنگلها اقداماتی را مقدمتا در تشخیص ملی بودن منابع یا تشخیص مراتع محلی انجام داده باشد و معمولا وقتی‌که دعوای حقوقی یا شکایت کیفری در مراجع قضائی مطرح می‌کند، از جمله مدارکی که برای احراز و اثبات شخصیت خودش به مرجع قضائی تقدیم می‌کند رأی کمیسیون موضوع ماده ۵۶ قانون حفاظت و بهره‌برداری از جنگلها مصوب سال ۱۳۴۲ می‌باشد.. 
همچنین صورتمجالس مشاهدات و صورتجلسات تخلفات و نیز کروکی محل مورد تجاوز است و اینها را بعنوان دلیل اثبات دعوی و نیز دلیل شخصیت خودش ضمیمه می‌کند. بطوری که عرض شد در هر دو پرونده خواهان اداره منابع طبیعی بهبهان است و در هر دو پرونده قرار عدم صلاحیت صادر شده باعتبار شایستگی کمیسیون موضوع ماده واحده، … کمیسیون موضوع اراضی اختلافی سال ۶۷ صادر شده و خواسته هر دو دعوا یک چیز است. خواسته هر دو دعوا خلع ید از منابع ملی است شعبه محترم سوم دیوان عالی کشور آن عدم صلاحیتی را که گفته خلع ید باید به کمیسیون برود، فرموده‌اند صحیح است و شعبه پانزدهم همان دعوا را که همان خلع ید است، گفته: کمیسیون صلاحیت ندارد پس تهافت آرا ایجاد شده است.. 
عزیزان استحضار دارند که بعد از تصویب ماده واحده اراضی مورد اختلاف، ماده ۵۶ سال ۴۲ نسخ شده و شورای محترم نگهبان و مجلس شورای اسلامی آنموقع ایراد می‌فرمودند که رأیی را که این کمیسیون صادر کرده رأی قضائی نیست و به آن اشکال شرعی وارد می‌کردند و الان دیگر ما کمیسیون ماده ۵۶ نداریم که اول برود در کمیسیون ماده ۵۶ سال ۴۲، قضیه مطرح بشود و آن بگوید اینجا منابع ملی یا مرتع ملی هست. کسی به آن نظریه اعتراض بکند بعد بیاید به ماده واحده اراضی … و الان جنگلبانی و سازمان منابع طبیعی وقتی یک محلی را جزو منابع ملی تشخیص داد و کسی معترض بود به همین کمیسیون ماده واحده قانون تعیین تکلیف اراضی مصوب سال ۶۷ می‌رود. بنابراین چون خواسته هر دو پرونده یک چیز بیش نیست و آن خلع ید از مراتع ملی است ما می‌خواهیم به این جواب بدهیم که آیا وقتی جنگلبانی می‌گوید خواسته من خلع ید از مراتع یا منابع ملی هست، کمیسیون باید به این موضوع رسیدگی بکند یا نه؟ چون موضوع دعوا یک چیز است و مرجعی که به شایستگی‌اش قرار عدم صلاحیت صادر شده نیز یکی است به اعتقاد بنده اختلاف رویه حاصل‌شده و ایجاب می‌کند که مسأله قابل طرح باشد.. 
. رئیس: جناب آقای سیداحمد هاشمی. 
. بنده معتقدم قابل طرح هست ولی استنباط کردم که در بحثی که جناب آقای صفرزاده و دوستان دیگر اینجا فرمودند تصور می‌کنم یک برداشت صحیحی از ماده ۵۶ و ماده اصلاحی نیست. ماده ۵۶ قانون جنگلها بعد از اینکه منابع طبیعی تشخیص داد زمینی مرتع است، پیش‌بینی کرده اگر کسی اعتراضی داشت باید به کمیسیون ماده ۵۶ برود و بعد از اینکه کمیسیون ماده ۵۶ تأیید کرد، رأی قطعی است و مرتع، مرتع است. این ماده واحده‌ای که گذشت تمام آراء صادره از منابع طبیعی و همچنین تمام آراء صادره در تأیید آن آرا از کمیسیون ماده ۵۶ را از قطعیت انداخت بعد از تصویب این ماده واحده رأی قطعی دیگر وجود نداشت، یعنی تمام آراء صادره از کمیسیونهای ماده ۵۶ مبنی بر مرتع بودن را از قطعیت انداخت و اجازه داد به تمام اشخاص چه دولت، (یعنی منابع طبیعی) چه افراد هر که به این آرا اعتراض دارد مجدد اعتراض بکند. یعنی آراء قبلی قطعی نیست و در این مهلتی که مقرر شد قابل رسیدگی مجدد است. بنابراین بعد از این تا به تأیید این کمیسیون نرسد یا اینکه کسی اعتراض نکرده باشد رأی قطعی نسبت به منابع طبیعی به عنوان مرتع نداریم.. 
بنابراین وقتی کسی آمد عرض حالی داد در مورد اینکه منابع طبیعی که اینجا مرتع است و کسی به آن تعرض کرده‌است اگر طرف دعوا ادعا کرد اینجا مرتع نیست و من طبق این ماده‌واحده اعتراض به رأی کمیسیون کرده‌ام، تا زمانی که قطعیت رأی بر مرتع بودن معلوم نشود، دادگاه حق ندارد به خلع ید رأی بدهد. اول باید ثابت بشود رأی کمیسیون (یعنی این رأی بر مرتع‌بودن) قطعی‌شده‌است و مرتع است، بعد رأی بر رفع تعرض (طبق درخواست) بدهد. اینجا شعبه‌سوم دیوان‌عالی‌کشور همین عمل را کرده گفته‌است که طرف‌در جواب دعوا گفته است من مالکم استناد منابع‌طبیعی، رأی‌کمیسیون ماده ۵۶ بوده است رأی ماده ۵۶ باستناد ماده واحده از قطعیت افتاده، طرف رفته است مجددا ادعا کرده این مرتع نبوده، اشتباه کرده‌اند و کمیسیون ماده ۵۶ بیخود رأی داده، زمین‌مال من است و مرتع نیست.. 
مادامی که رأی از کمیسیون ماده ۵۶ بر مرتع بودن و صحت ادعای منابع طبیعی صادر نشود، دادگاه‌ها حق ندارند حکم بر خلع ید بدهند. حکم بر خلع ید موقعی صادر می‌شود که ثابت شود مالک، مالک نیست و مالک نبودنش با اعتراضی که به کمیسیون کرده است منوط به رأی کمیسیون ماده واحده است بنابراین این برداشتی که (عذرمی‌خواهم) دراین بحثها شد، بنظر من استنباط صحیحی از قانون نشده است.. 
و بعدا هم عرض‌می‌کنم بعد از تصویب ماده واحده دیگر ما اصلا ماده ۵۶ نداریم. چون مرجع تشخیص صحت ادعای منابع طبیعی را قانون این هیأت تشخیص داده است، دیگر ماده ۵۶ لغو شده است استناد به آن هیأت سه نفری اصلا صحیح نیست. گفته از این به بعد آنهائی که تا حالا رأی صادر کرده همه می‌توانند به این کمیسیون اعتراض کنند. از این به بعد هم مرجع رسیدگی به اعتراض، موضوع کمیسیون ماده واحده است. دیگر بنظر من بحث راجع به ماده ۵۶ در اینجا صحیح نیست و ما دیگر ماده ۵۶ نداریم ماده ۵۶ را شعبه سوم گفته است برود به کمیسیون ماده واحده. درست رأی داده برای اینکه آراء صادره از ماده ۵۶ کلا لغو شده و گفته‌اند که هر کس اعتراض دارد باید به آنجا برود، اگر مجددا رأی بر مرتع بودنش داد آنوقت مرتع است ماده ۵۶ هم دیگر نداریم.. 
جناب آقای صفرزاده: اگر اجازه بفرمائید من یک توضیحی دارم.. 
. رئیس: بفرمائید.. 
. مختصر توضیحی در خصوص اینکه فرمودند کمیسیون ماده ۵۶ نسخ شده …. 
. رئیس: اجازه بفرمائید. آقای هاشمی پس نتیجه این شد که غیر قابل طرح است؟. 
. نخیر قابل طرح هست و نظر شعبه سوم را من صحیح می‌دانم.. 
. رئیس: بسیار خوب. جناب آقای صفرزاده شما می‌خواهید صحبت کنید؟. 
. یک کلمه توضیح می‌خواهم بدهم جواب‌آقای دکترهاشمی را که. 
فرمودند کمیسیون ماده ۵۶ کلا از بین رفته، منحل شده، نسخ شده. می‌خواهم عرض کنم که نخیر، کمیسیون بجای خودش هست به این دلیل که اولا خود قانون تعیین تکلیف اراضی اختلافی موضوع اجرای ماده ۵۶ استناد به همان ماده می‌کند، بعد از تصویب این قانون که در مهر ماه ۶۷ تصویب‌شده در آبان ماه ۶۷ فقهای شورای نگهبان در جلسه‌مورخ ۴ / ۸ / ۶۷ نظریه‌ای اعلام نمودند که بند دومش را من به عرض می‌رسانم: در ماده ۵۶ اصلاحیه قانون مذکور، محدود نمودن پذیرش اعتراض اشخاص ذینفع به یک ماه، خلاف موازین شرع و در این قسمت ماده مذکور ابطال می‌شود و بند الف این ماده بر این اساس اصلاح می‌شود. ملاحظه می‌فرمائید که بعد از تصویب قانون تعیین تکلیف اراضی اختلافی، فقهای شورای نگهبان ضمن تأیید همین ماده ۵۶ فقط یک ماه مهلت اعتراض را اصلاح کرده ماده ۵۶ نحوه تشخیص مرتع و نحوه اعتراض مردم را تعیین کرده بود. این ارتباطی به قانون تعیین تکلیف اراضی ندارد، یعنی اینها معارض هم نیستند که این آن یکی را نسخ کرده باشد.. 
. رئیس: جناب آقای اشراقی. 
. درباره صلاحیت، من معتقد هستم که به خواسته توجه کنیم. یعنی خواسته‌ای که اداره منابع طبیعی دارد چیست؟ این یک مطلب است.. 
خوانده چه دفاعی می‌کند؟ مطلب دیگر است.. 
در پرونده‌هایی که در حال حاضر در هر دو شعبه مطرح‌شده است خواسته دعوا خلع‌ید است. اداره منابع طبیعی مدعی است خوانده به ملک من تجاوز کرده که با فرض‌این است که اگر ادعای خواهان وارد نیست، مسأله دیگری است می‌گوید زمین متعلق به مرتع است، متعلق به من است خوانده تصرف کرده است این رسیدگی در صلاحیت مرجع قضایی است اینجا ارتباطی به کمیسیون ندارد. اما خوانده در جواب مدعی است که آقا من معتقد هستم که اینجا جزو نسق زراعی من است، باغ است به هرحال‌کشت و زرع من است. این وظیفه دارد اگر چنانچه نسبت به ادعای کمیسیون اعتراض داشته باشد یا قبلا طرح دعوی کرده باشد یا طرح دعوی کند، گواهی آن را به دادگاه ارائه بدهد. دادگاه هم در این مورد با توجه به قوانین دیگری که داریم باید صبر کند نظر کمیسیون را چون ممکن التأثیر در اظهار نظر نسبت به خواهان هست نظرکمیسیون را بگیرد و دادگاه حکم کند. بنابراین من به لحاظ اینکه خواسته دعوی، خلع‌ید است رسیدگی آن را در صلاحیت مراجع قضائی می‌دانم نه کمیسیون، وظایف کمیسیون‌خاص است تشخیص مرتع بودن است نه مالکیت درست است که نتیجه‌اش به مالکیت دولت یا اشخاص بر می‌گردد. ولی اینجا موضوع خاص به کمیسیون ارجاع داده‌شده است نه ادعای خلع، بنابراین من نظر شعبه پانزدهم را که معتقد است در این موضوع دادگاه باید رسیدگی کند و نظر بدهد قبول دارم و موضوع را از این جهت قابل طرح می‌دانم. در صلاحیت دادگاه است که دعوی را رد کند و خلع ید در صلاحیت است.. 
. رئیس: جناب آقای تدین. 
. اگر به سابقه تصویب این قانون و شأن نزول آن توجه بکنیم قضیه روشن می‌شود.. 
قبل از تصویب قانون تعیین تکلیف سال ۶۷ کمیسیون ماده ۵۶ وقتی‌که رسیدگی می‌کرد و رأی صادر می‌کرد بر اینکه زمینی که مورد اعتراض هست (مراتع) اشخاص می‌توانستند بیایند به دیوان عدالت اداری شکایت بکنند (یعنی از این رأی کمیسیون) دیوان عدالت اداری هم رسیدگی می‌کرد و نوعا این آراء را صادر می‌کرد وزارت منابع طبیعی بخاطر اینکه جلو این آقا را بگیرد آمد این ماده واحده را بصورت لایحه به مجلس برد و تصویب کرد. بنابراین دو کمیسیونی که در ماده واحده قانون سال ۶۷ و کمیسیون مذکور در ماده ۵۶ قانون جنگلها هستند، دو مقوله جداگانه و دو مرجع طولی یکدیگر هستند، نه مرجع عرضی.. 
بنابراین کمیسیون ماده ۵۶ به جای خودش باقی است قبل از اجرای آن قانون بنابراین اگر کارشناسان منابع طبیعی آمدند اعلام کردند که زمینی مرتع است و آن کسی‌که متصرف آن زمین است اعتراض کرد. این اعتراض می‌رود به کمیسیون ماده ۵۶ رسیدگی‌می‌شود. بعد از اینکه رسیدگی‌شد اگر مجددا هر یک از این طرفین اعتراض‌داشتند آنوقت‌می‌رود به آن کمیسیون‌ماده واحده بنابراین کمیسیون ماده واحده در واقع یک مرجع تجدیدنظر از آن کمیسیون اولیه است. بنابراین دو ماده و این دو کمیسیون با هم فرق دارند. بنابراین رأی شعبه سوم … البته بایستی تفکیک قائل شد. اگر این دو آراء هر دو مثل هم باشند یعنی در هر دو اجرای قانون ماده ۵۶ اعمال‌شده باشد، کمیسیون رأی داده باشد، رأی شعبه سوم درست است. ولی اگر هر دو با هم فرق داشته باشند قابل طرح نیست.. 
رئیس: خواستیم‌که آقایان عنایت کنند آیا با این بحثی که شد این پرونده قابل طرح هست یا نیست. آقایانی که قابل طرح می‌دانند دست بلند کنند.. 
رئیس: عدة حاضر در جلسه ۸۰ نفر، عدة قضات صاحب رأی ۷۲ نفر. اقلیت به تعداد ۱۴ نفر موضوع را قابل طرح در جلسه دانستند و اکثریت موضوع را غیرقابل‌طرح‌تشخیص‌دادند. بنابراین موضوع غیر قابل طرح اعلام می‌شود. با تشکر از این شرح صدری که در هر دو پرونده نشان دادید ختم جلسه اعلام می‌شود.. متن رأی. رأی شماره. (.). … ۱۳ / ۴ / ۱۳۷۴. 
هیأت عمومی دیوان‌عالی‌کشور. 
. ۱ - رئیس شعبه سیزدهم دیوان‌عالی کشور
. 
. 
. 
<#>
. مقدمه. علت طرح:. اختلاف نظربین شعب دوم و بیست و هفتم دیوان عالی‌کشور صلاحیت دیوان عالی کشور. 
در ساعت ۹ صبح روز سه‌شنبه مورخ ۴ / ۷ / ۷۴ جلسه هیأت‌عمومی وحدت‌رویة دیوان‌عالی‌کشور بریاست حضرت آیت‌الله محمدی گیلانی رئیس دیوان‌عالی‌کشور و با حضور جنابان آقایان قضات دیوان‌عالی‌کشور و نماینده جناب‌آقای دادستان‌کل کشور تشکیل و با تلاوت آیاتی چند از کلام‌الله مجید رسمیت یافت.. مذاکرات. رئیس: تهافت دادنامة شماره ۱۷۶ - ۱ / ۳ / ۱۳۷۴ شعبه دوم دیوان‌عالی کشور بتصدی جناب‌آقای میرفخرالدین موسوی ننه‌کران رئیس و جناب‌آقای حسن مصباح مستشار با دادنامة‌شماره ۱۶۵ - ۱ / ۳ / ۱۳۷۴ شعبة بیست‌و‌هفتم دیوان‌عالی‌کشور بتصدی جناب‌آقای محمدرضا بروجردی رئیس‌و جناب‌آقای محمد حسن زمانی مستشار مطرح است. جناب آقای نیری گزارش موضوع را قرائت فرمایید.. 
. ریاست محترم هیأت عمومی دیوان عالی کشور. 
. 
احتراما به استحضار می‌رساند شعب بیست و هفتم و دوم دیوان‌عالی‌کشور راجع به تجدیدنظرخواهی از رأی برائت متهم به قتل‌عمدی که باستناد قانون تشکیل دادگاه‌های عمومی و انقلاب، صادر شده‌است رویه‌های مختلفی اتخاذ نموده‌اند که مقتضی طرح موضوع در هیأت‌عمومی دیوان‌عالی‌کشور برای ایجاد وحدت‌رویه قضائی است جریان پرونده‌های مزبور به این شرح است:. 
۱ - بحکایت پرونده کلاسه ۲۳ / ۵۱۵۹ / ۲ شعبه دوم دیوان‌عالی‌کشور، آقای ق. ب. به اتهام ایراد ضرب عمدی منتهی به شکستگی جمجمه آقای ع. ع. ع. و ایراد ضرب منتهی به قتل وی تحت تعقیب قرار گرفته، شعبه هیجدهم دادگاه عمومی اهواز درخصوص اتهام اول رأی به محکومیت و درخصوص اتهام دوم رأی به برائت وی صادر نموده است.. 
رأی صادره از حیث برائت مورد اعتراض و تجدیدنظرخواهی اولیاء دم قرار گرفته و پرونده در شعبه دوم دادگاه تجدیدنظراستان خوزستان مورد رسیدگی قرار گرفته و پس از انجام تحقیق از طرفین طی دادنامه شماره ۷۴ / ۱۲ با این استدلال که طبق بند ۲ ماده ۲۱ قانون تشکیل دادگاه‌های عمومی و انقلاب رسیدگی به اعتراض و تجدیدنظرخواهی نسبت به حکم‌صادره درخصوص قصاص نفس در صلاحیت دیوان‌عالی‌کشور است لذا رسیدگی به حکم برائت از قصاص هم در صلاحیت دیوان‌عالی‌کشور خواهد بود اقدام به صدور قرار عدم صلاحیت بشایستگی دیوان عالی کشور نموده و پرونده به دیوان عالی‌کشور ارسال و به شعبه دوم دیوان‌عالی‌کشور ارجاع شده است.. 
هیأت شعبه درتاریخ ۱ / ۳ / ۷۴ طی دادنامه ۱۷۶ / ۲ چنین رأی داده است:. 
نظر به صراحت صدر ماده ۲۱ قانون مورد استناد دادگاه ملاک در ایجاد صلاحیت راجع به تجدیدنظرخواهی، نفس احکام و آراء صادره از محاکم‌بدوی است نه اتهام‌انتسابی و نوع آن و درماده ۲۲ همان‌قانون و بندهای آن تکلیف دادگاه‌های تجدیدنظر درخصوص موارد مشابه دقیقا روشن شده است و استدلالی که در قرارداد گاه بیان‌شده حتی با روح قانون مورد اشاره هم سازش ندارد واز طرفی صدور قرار عدم صلاحیت از سوی دادگاه تجدیدنظر به صلاحیت دیوان‌عالی‌کشور مجوز و محمل قانونی ندارد، مضافا اینکه در صورت بروز اختلاف بین دو مرجع مذکور مرجع حل اختلافی وجود ندارد، و با این ترتیب پرونده در وضع موجود قابل طرح در دیوان عالی کشور نیست با کسر از آمار شعبه به شعبه دوم دادگاه تجدیدنظراستان خوزستان اعاده گردد.. 
۲ - بحکایت پرونده کلاسه ۳ / ۲۷ / ۴۹۵۵ شعبه بیست و هفتم دیوان عالی‌کشور آقای ع. م. فرزند م. به اتهام قتل عمدی مرحوم ا. م. ب. و شرکت همسرش تحت تعقیب قرار گرفته شعبه چهاردهم دادگاه عمومی قم پس از رسیدگی بشرح دادنامه شماره ۲۵۶ - ۲ / ۹ / ۷۳ بلحاظ انکار متهمین و فقد دلیل جهت توجه اتهام و با التفات به اصل برائت حکم بر برائت متهمان صادر نموده است.. 
رأی صادره مورد اعتراض ولی دم واقع گردیده و دادگاه با بقاء بر اعتقاد قبلی خود مقرر داشته پرونده به مرجع تجدیدنظر ارسال گردد و پس از وصول پرونده به دیوان عالی‌کشور به شعبه بیست وهفتم دیوان عالی کشور ارجاع گردیده و هیأت شعبه طی دادنامه ۱۶۵ مورخ ۲۷ / ۳ / ۷۴ چنین رأی داده است:. 
باتوجه‌به محتویات‌پرونده اگر چه‌دلیلی برتوجه اتهام نسبت‌به متهم وجودندارد ولی نظر به اینکه موضوع اتهام قتل و از حقوق‌لناس است که جای‌تمسک به اصل‌برائت نیست باید مقررات قاعدةالیمین علی من انکر اجراء گردد ((پس از استحلاف اولیاء‌م متهم اداء سوگندنموده)) سپس حکم به برائت صادر نموده و حتی اگر اولیاءدم حاضر به استحلاف و تحلیف متهم نشدند به فتوای مقام معظم رهبری مدظلله‌العالی باید دعوی مسکوت‌و موقوف‌بماند بنا‌به‌مراتب دادنامه صادره مخدوش بوده و نقض می‌گردد و پرونده راجهت رفع نقص و انشاء حکم مجدد به همان دادگاه اعاده شده است.. 
بنا به مراتب مذکور شعبه دوم دیوان عالی‌کشور ملاک صلاحیت مرجع تجدیدنظر را نفس احکام و آراء صادره محاکم بدوی می‌داند نه اتهام انتسابی، و تجدیدنظر از حکم برائت متهم به قتل عمدی را در صلاحیت دادگاه تجدیدنظراستان دانسته و صدور قرار عدم صلاحیت از سوی دادگاه تجدیدنظر به صلاحیت دیوان عالی‌کشور را فاقد محمل قانونی می‌داند.. 
و شعبه بیست و هفتم دیوان عالی کشور خود را در این خصوص صالح دانسته و رأی صادره از شعبه دادگاه عمومی قم را درخصوص برائت متهم به قتل عمدی نقض نموده است، استدعا دارد برای ایجاد وحدت رویه قضائی موضوع درهیأت عمومی دیوان عالی‌کشور مطرح گردد.. 
معاون اول قضائی - حسینعلی نیری. 
. رئیس: جناب آقای یونس انواری. 
. - صراحت قانون تشکیل دادگاه‌های عمومی و انقلاب در ماده ۲۱ می‌گوید: آراء صادره قابل تجدیدنظر خواهد بود. بنابراین با جرم و مجازات مطلقا کاری ندارد، ملاک خود حکم است. بنابراین اعم از این‌که جرم قتل عمد یا غیر عمد باشد، اگر رجم، اعدام، قطع عضو باشدتجدیدنظرش مربوط به دیوان عالی‌کشور است و برائت مطلقا قابل طرح در دیوان عالی‌کشور نیست و بایددادگاه تجدیدنظر اظهارنظر بکند. این صراحت قانون است. عرضی ندارم.. 
. رئیس: جناب آقای حسین سلیمی. 
. - ماده ۲۱ قانون تشکیل دادگاه‌های عمومی و انقلاب را بنده می‌خوانم، آن قسمتی که مربوط به این بحث است: ((مرجع تجدیدنظر از آراء دادگاه‌های عمومی و انقلاب هر شهرستان، دادگاه تجدیدنظر مرکز همان استان است مگر در موارد ذیل که مرجع تجدیدنظر آن، دیوان عالی‌کشور خواهد بود:. 
۱ - اعدام و رجم. 
۲ - قطع عضو و قصاص نفس و اطراف.)). 
اتهامات را نمی‌گویند، معمولا همیشه آرا گفته می‌شود.. 
دادگاه‌های عمومی از طرفی حکم به برائت و از طرفی به مجازات صادر کرده، در قسمت برائت تجدیدنظرخواهی شده و به دیوان عالی‌کشور آمده.. 
خوب، دیوان عالی کشور الآن در اینجا قائل به تفکیک است. می‌فرمایند در اینجا بایستی قائل به تفکیک شویم، آن قسمتی که مربوط به برائت است باید بفرستیم دادگاه تجدیدنظر وآن قسمتی که راجع به قصاص یعنی انجام قصاص است، بایستی در اینجا رسیدگی شود.. 
بنظر من این مطلق است، وقتی گفته شد قصاص نفس، این اعم است از این‌که حکم به انجام قصاص نفس و یا حکم بر برائت صادر شده باشد یعنی شامل هر دو می‌شود. ما نمی‌توانیم قائل به تفکیک بشویم و بگوییم نه، در اینجا دو قسمت است، یک قسمت از آن راجع به انجام قصاص است و یکی راجع به برائت. قائل به تفکیک شدن در اینجا بنظر من مشکل است، این یک مسأله.. 
مورد دوم که خیلی جالب‌توجه است این است که اگر ما قائل به تفکیک بشویم و آن قسمتی که مربوط به برائت است به دادگاه تجدیدنظر بفرستیم تارسیدگی کند، دادگاه تجدیدنظر فرض کنید دلایل به حد کافی بود، آمد و این را نقض کرد، البته نقض هم در دیوان عالی‌کشور است. بنده در قسمت دوم عرض می‌کنم اصلا نقض و ابرام در شأن دیوان عالی‌کشور است.. 
دادگاه تجدیدنظر اگر یک‌مرتبه گفته باشند نقض، آن نقض بنظر من از باب مسامحه بوده. اصولا در دادگاه تجدیدنظر یا پژوهشی، همیشه فسخ بوده، فسخ و تأیید و هیچوقت نقض و ابرام نبوده، به هر حال آن یک مسأله دیگری است که بنده بعدا عرض می‌کنم، ولی آنچه که فعلا در حال حاضر در اینجا مطرح است اگر ما قائل بشویم که رسیدگی به برائت در صلاحیت دادگاه تجدیدنظر است خوب، دادگاه تجدیدنظر آمد و رسیدگی کرد، دلایل هم بحد کافی بود، حالا باید چه کار کند؟. 
حالا بند ۲ ماده ۲۲ را بنده می‌خوانم، ملاحظه بفرمایید که چه می‌گوید:. 
اگر رأی دادگاه به صورت حکم باشد و حکم مورد تأیید قرار گیرد بمنظور اجرا به دادگاه صادرکننده حکم اعاده می‌گردد. و چنانچه حکم را نقض نماید رأسا مبادرت به رسیدگی و انشاء رأی خواهد کرد.. 
این در واقع آن چیزی که در صلاحیت دیوان عالی‌کشور نیست، ما این را برداشتیم و اختیار دادیم به دادگاه تجدیدنظر، که شما رسیدگی کنید. این یک مسأله. و بعد اگر بگوییم نه، دیوان‌عالی‌کشور فقط تا همین حد است که رسیدگی نکند تا پرونده را برگرداند. خوب، این مخالف با بند ۲ ماده ۲۲ خواهد بود. اگر ما بگوییم این را مثلا نقض کند و یا بشکند و یا فسخ کند برگرداند به دادگاه عمومی و بگوید مجددا شما رسیدگی کنید آن وقت این خلاف بند ۲ ماده ۲۲ می‌شود. یعنی خلاف نص صریح ماده.. 
بنابراین نظر بنده این است که رسیدگی به برائت و قصاص هر دو در صلاحیت دیوان عالی کشور خواهد بود.. 
. رئیس: جناب آقای محسن زاده. 
. - علاوه بر این فرمایشاتی که آقای سلیمی فرمودند، بنده می‌خواهم این را عرض کنم که به چند دلیل بنده با نظر آقای سلیمی موافق هستم و رأی شعبه دوم را قبول ندارم.. 
یکی اینکه اینجا گفته آراء بطور اطلاق، این آراء اعم از برائت و محکومیت. یعنی نفیا یا اثباتا در این موضوع باتمام رسید. و از اینکه آقایان می‌آیند این را حمل می‌کنند به محکومیت قصاص به عقیده من محمل قانونی ندارد.. 
بر صدق این مدعا شق ۵ ماده ۲۱ گواه است که در این شق ۵ گفته است که … در صورتی که خواسته بیش از دو میلیون ریال باشد. من می‌خواهم عرض کنم این شق را ما باید تعمیم بدهیم و بگوییم در صورتی که خواسته اعدام است، خواسته رجم است، خواسته قطع عضو است و شقوق مختلف دیگر. این نکته دوم …. 
نکته سوم اینکه، اصلا رسیدگی به موضوع اتهام قتل و قصاص و اعدام و امثال اینها در شأن دیوان عالی‌کشور است. قبلا هم داشتیم چه برائت که دادستان تقاضا می‌کرده و چه شاکی تقاضا می‌کرده است. هیچوقت دادگاه تجدیدنظر، مثلا دادگاه استان به این موضوع رسیدگی نمی‌کند.. 
نکته دیگر، اگر این موضوع را هم برداریم، برائت را هم برداریم، در آن صورت دیوان عالی‌کشور برای چه رسیدگی کند؟ سه، چهار مورد هم بیشتر نیست و بعد سایر شقوقی که در همین ماده ۲۱ ذکر شده است. من ندیده‌ام، تحقیق هم کرده‌ام، معلوم نشده که در مورد مصادره اموال و زاید بر بیش از ۱۰ سال حبس و امثال اینها اگرحکم برائت صادرشده باشد نتیجه چیست؟ آیا واقعا آنها را هم برمی‌گردانند یا نه؟. 
نکته دیگر اینکه قانون ناقص است، نقصهای زیادی دارد، اشکالات زیاد است، یک نفر از افراد اداره حقوقی می‌گفتند که بیش از ۲۰۰ مورد اشکالات این قانون سؤال شده است. اینکه واقعا وحدت رویه‌ای باشد صادر شود، حتی تمام شقوق این قانون را در نظر بگیریم. اگر این را در نظر بگیریم، ما در شقوق ۶ و ۷ همین ماده ۲۱ که مربوط به مدنی خاص است در آنجا اگر چنانچه نفیا، اثباتا تصمیم می‌گیریم، یعنی اگر دعوا را قبول کردیم در مورد تولیت و سایر دعاوی اینها را چه قبول بکنیم و چه قبول نکنیم بایستی رسیدگی بکنیم و تصمیم بگیریم، هیچ وقت نمی‌گوییم چون خواسته را قبول نکردیم طبق این آرایی که ذکر شده است باید برگردانیم که دادگاه تجدیدنظر به این موضوعات رسیدگی کند.. 
با این کیفیات که واقعا نقص قانون است، رویه دیوان عالی‌کشور باید سایر شقوق را هم در بربگیرد و دیگر اشکالی تولید نشود. ما باید سعی بکنیم اشکالات این قانون را واقعا رفع بکنیم که قاطع باشد و تصمیم قاطعی برای همه باشد این است که بعقیده من مراد در اینجا حکم محکومیت است والا اگر قانون می‌خواست، بگوید که این آراء فقط محکومیت است می‌گفت، در آراء دادگاه عمومی که در مورد محکومیت افراد به قصاص یا قطع عضو صادر شده قابل تجدیدنظر است، در صورتی که چنین حرفی نگفته است، گفته است که آراء، آراء حتی اعدام مثل سایر قسمتها. آرایی که در این موردصادر کرده از مصادره اموال، بیش از ۱۰ سال حبس و امثال اینها، گفته کلیه آراء، یعنی نفیا یا اثباتا چه برائت چه حکم.. 
بنده با آقای سلیمی موافقم. رأی شعبه بیست و هفتم درست است.. 
. رئیس: جناب آقای صفرزاده. 
. - در قانون تجدیدنظر آراء دادگاه‌ها در مورد تجدیدنظرخواهی، قانون‌گذار طبق ماده ۹ آن قانون، نظر به خواسته و یا اتهامی داشته که مجازات آن اعدام، حدود، قصاص نفس، ضبط و مصادره اموال و جرایمی که حداکثر مجازات قانونی آن جرم بیش ازشش ماه یا شلاق یا بیش از یک‌میلیون ریال جزای نقدی تعیین گردیده بود.. 
ماده ۲۱ قانون تشکیل دادگاه‌های عمومی و انقلاب نیز نظر به نوع اتهام دارد و آراء دادگاه‌های عمومی و انقلاب در مورد جرایمی که مجازات آن اعدام، رجم و قطع عضو، قصاص و مصادره و ضبط اموال و یا مجازات حبس بیش از ۱۰ سال یا حکمی که خواسته آن بیش از ۲۰ میلیون ریال باشد و غیره را قابل تجدیدنظر در دیوان عالی کشور دانسته است.. 
بنابراین آنچه مسلم است در ماده ۲۱ قانون تشکیل دادگاه‌های عمومی که می‌نویسد ((مرجع تجدیدنظر آراء دادگاه‌های عمومی و انقلاب)) رأی اعم از حکم و قرار است و ماده ۲۱ نظر به آراء دادگاه‌های عمومی و انقلاب دارد. بدین معنی که طبق ماده ۲۱ احکام و قرارهای‌صادره در مورد جرایمی که مجازات آن اعدام و رجم و قطع عضو و قصاص نفس و غیره باشد قابل تجدیدنظر در دیوان عالی‌کشور است.. 
بنابراین چنانچه دادگاه عمومی قرار منع تعقیب یا رأی بر برائت متهمی به اتهام قتل صادر نماید قابل تجدیدنظر در دیوان عالی‌کشور خواهد بود. علی‌الخصوص ماده ۲۳ قانون تشکیل دادگاه‌های عمومی، صراحت دارد. در ماده ۲۳ می‌گوید: دیوان عالی کشور در مورد درخواست تجدیدنظر به ترتیب زیر اقدام می‌نماید:. 
۱ - اگر حکم مطابق قانون و دلایل موجود در پرونده باشد آن را تأیید و جهت اجراء به دادگاه صادرکننده حکم اعاده می‌گردد. اینجا مراد محکومیت است، محکومیت به اعدام یا قصاص نفس است.. 
۲ - هر گاه رأی از دادگاه فاقد صلاحیت ذاتی صادر شده باشد یا برخلاف قانون صادر شده یا رعایت تشریفات قانونی در آن نشده باشد و عدم رعایت تشریفات مذکور به درجه‌ای از اهمیت باشد که رأی را از اعتبار قانونی بیندازد یا بدون توجه به دلایل یا مدافعات اصحاب دعوی یا با نقص تحقیقات صادر شده باشد رأی را نقض و بشرح زیر اقدام می‌نماید.. 
در بند ۲، قانون‌گذار نظر به قرارهای عدم صلاحیت، قرار منع تعقیب یا رأی بر برائت داشته که بلحاظ نقص تحقیقات یا عدم صلاحیت نقض گردیده، ترتیبشان را معین کرده است. بعد در بند ((الف)) می‌گوید که: اگر عملی که محکوم علیه به اتهام ارتکاب آن محکوم‌شده است به فرض ثبوت جرم نباشد یا مشمول عفو عمومی شده باشد یا بجهتی دیگر از جهات قانونی قابل تعقیب نباشد رأی نقض بلاارجاع می‌گردد.. 
ملاحظه می‌فرمایید که در اینجا باز نظر به محکومیت و حکم داشته.. 
در بند ((ب)) می‌گوید: اگر رأی منقوض ((قرار)) باشد یا حکم به علت نقص تحقیقات نقض شود پس از نقض برای رسیدگی مجدد به همان دادگاه صادرکننده رأی ارجاع می‌گردد.. 
در بند ((ج)) می‌گوید: اگر رأی یا حکم به علت عدم صلاحیت ذاتی دادگاه نقض شود پرونده به دادگاهی که دیوان‌عالی‌کشور صالح می‌داند ارجاع و دادگاه مرجوع‌الیه مکلف به رسیدگی می‌باشد.. 
ملاحظه می‌فرمایید که در ماده ۲۳ قانون‌گذار نظر به حکم محکومیت نداشته، بلکه به قرارهای منع تعقیب یا رأی بر برائت نظر داشته، استحضار دارند که معمولا در دادسرا وقتی‌که بازپرس در مورد اتهام به قتلی به این نتیجه می‌رسید که دلایل جرم کافی نیست یا اینکه اتهام متوجه این شخص نیست، قرار منع تعقیب متهم را صادر می‌کرد. حالا دادسرا منحل شده و دادسرایی نیست. دادگاه بجای قرار، حکم می‌دهد، حکم بر برائت می‌دهد.. 
بنابراین در موضوع اتهامی که مجازات آن اعدام یا قصاص یا رجم باشد و دادگاه بخواهد حکم برائت بدهد این رأی برائت در دیوان‌عالی‌کشور قابل تجدیدنظرخواهد بود.. 
مطلبی را جناب آقای سلیمی اشاره فرمودند، در ماده ۲۲ اگر دیوان‌عالی‌کشور تجدیدنظر از رأی بر برائت از اتهامی را که مجازاتش قصاص است در صلاحیت دیوان عالی کشور نداند و به دادگاه‌های تجدیدنظر استان بفرستد، دادگاه تجدیدنظر استان طبق قانون اگر اتهام را مدلل دانست و توجه اتهام و دلایل جرم را هم کافی تشخیص داد در این صورت رأی را نقض می‌کند و خودش حکم می‌دهد. بعد قانون می‌گوید که احکامی که دادگاه‌های تجدیدنظر استان فسخ می‌کند و حکم می‌دهند قطعی و لازم الاجراء است.. 
پس بنابراین حکم قصاص یا رجم یا اعدامی را دادگاه استان صادر کرده که طبق قانون قطعی ولازم الاجراء خواهد شد و این خلاف ماده ۲۱ قانون تشکیل دادگاه‌های عمومی و انقلاب است و از طرفی این اهمیت مسأله و اهمیت موضوع و آثار تبعات اجتماعی آن و عدالت است که اقتضا می‌کند دیوان‌عالی‌کشور به آراء برائت و قرارهایی که احیانا در این زمینه به صورت قرار منع تعقیب و امثال اینها صادر می‌شود نسبت به این جرایمی که در صلاحیت دیوان‌عالی‌کشور است رسیدگی کند.. 
من رأی شعبه بیست‌و‌هفتم دیوان‌عالی‌کشور را تأیید می‌کنم.. 
. رئیس: جناب آقای سپهوند. 
. - عرض شود که بنده عقیده دارم که یک مقدار بایستی نظری اجمالی. 
بطور کلی در مورد تقسیم دعاوی در مراحل مختلف از بدو قانون‌گذاری در ایران تا حالا داشته باشیم.. 
اجمالا از ابتدا تا حالا دعاوی در دو مرحله برای رسیدگی تقسیم می‌شد و مراجع قضایی هم بر همین مبنا به مراحل مختلف تقسیم‌شده.. 
یک مرحله، مرحله رسیدگی ابتدایی است، یعنی زمان طرح دعواست. در این مرحله اگر ما مقررات را دقیقا مورد توجه قرار بدهیم، همیشه ملاک نوع دعوا در امر حقوقی، خواسته، و در امر کیفری اتهام و نوع جرم است. تقسیم دعاوی بین مراجع مختلف در امر کیفری در ابتدا مبنایش نوع جرم، نوع اتهام و مجازاتی است که قانون تعیین کرده. در این مرحله رسیدگی ابتدایی انجام می‌شود.. 
در مرحله بعدی که مرحله شکایت از احکام دادگاه‌هاست، جز در موارد استثنایی مسأله نوع جرم و مجازات مطرح نمی‌شود، در امر کیفری که فعلا مطرح هست، بعد از تصویب قانون دادگاه‌های عمومی و آن تقسیماتی که به دادگاه‌های کیفری، حقوقی و صلح داریم، با اصلاح قانون آیین دادرسی کیفری دادگاه‌های کیفری تبدیل شد به کیفری یک و دو.. 
صلاحیت اولیه رسیدگی این دادگاه‌ها، نوع مجازات و مجازات قانونی بود، ماده ۱۹۵ اصلاحی قانونی آیین دادرسی کیفری. احکامی که دادگاه‌های کیفری صادر می‌کردند در مورد کیفری یک اگر ۱۰ سال حبس بود قطعی بود و اگر بالاتر از ۱۰ سال و بالاتر و مجازاتهای‌دیگر بود پس‌از تنفیذ دیوان‌عالی‌کشور قطعی محسوب می‌شد.. 
اما احکام دادگاه‌های کیفری ۲ کلا قطعی بوده است، با این حال ماده ۲۸۴ اصلاحی آیین دادرسی کیفری، کلیه احکام را بدون توجه به نوع جرم و مجازات و ترتیب خاصی قابل تجدیدنظر پیش‌بینی کرده در سه مورد. اگر قاضی تشخیص بدهد اشتباه کرده، اگر قاضی دیگری پی به اشتباه قاضی صادرکننده حکم ببرد یاخارج از صلاحیت تصمیم گرفته‌شده باشد. و بعد اختیاراتی که به دادستان کل داده شد که اگر خود قاضی بعدا اشتباه را قبول بکند دادستان کل اجازه بدهد که رسیدگی بکند.. 
ماده ۲۸ قانون تشکیل دادگاه‌های کیفری یک و دو هم به این ترتیب است که احکام دادگاه‌های کیفری یک و دو قطعی است، منظور عرضم از این توضیحات این است که مقداری بایستی اختلاط سیستم قضاییمان را و نحوه تفکر قانون‌گذارمان را در موقع تدوین مقررات مورد توجه داشته باشیم.. 
این قطعیت نباید برای ما ایجاد وحشت بکند که چرا دادگاه استان احکامش قطعی باشد؟ خوب، قطعی باشد. ماده ۲۸ قانون تشکیل دادگاه‌های کیفری یک و دو می‌گوید، احکام قطعی است. در قانون تشکیل دادگاه‌های حقوقی یک و دو هم به همین ترتیب، آنجا هم احکام دادگاه‌ها را قطعی اعلام می‌کند جز در موارد استثنایی.. 
بدنبال آن در قانون تعیین موارد تجدیدنظر احکام دادگاه‌ها در این قانون باز موارد معین و مشخصی را قانون ملاک قرار نمی‌دهد، از لحاظ نوع جرم و مجازات یا از لحاظ موضوع حکم مواردی را مشخص می‌کند که اگر کسی ادعا بکند حکم مطلق خلاف قانون است یا خلاف شرع است جرم هر چه می‌خواهد باشد، موضوع حکم به هر ترتیبی اگر خلاف قانون باشد، خلاف شرع باشد، خلاف مدارک معتبر باشد، مبنای شهادت دروغ باشد قابل تجدیدنظر است.. 
بعد در قانون تجدیدنظر آراء دادگاه‌ها یک مقدار تغییر ایجاد شده، آنجا باز تقسیم می‌کند به دو مورد ماده ۸ و ماده ۹.. 
در ماده ۸ مطلق احکام قابل تجدیدنظر است. بدون توجه به اینکه جرم چیست، موضوع حکم کدام است و مجازات چیست. این مورد شامل همان اشتباه قاضی بر مبنای تشخیص خود قاضی، اشتباه قاضی بر مبنای تشخیص قاضی دیگر و مسأله صلاحیت.. 
اما در ماده ۹ مواردی را معین می‌کند می‌گوید: ((در این موارد قابل تجدیدنظر است)). در قانون تشکیل دادگاه‌های عمومی و انقلاب مواد محدودی به این مسأله ارتباط پیدا می‌کند.. 
ماده ۲۰ می‌گوید که برای تجدیدنظر آراء دادگاه‌های عمومی و انقلاب در مرکز هر استان دادگاه تجدیدنظر استان تشکیل می‌شود. اولا ما بایستی روشن کنیم که رأی چه مفهومی از لحاظ قانونی دارد؟ و رأی در کدام مرتبه و در چه مرحله از لحاظ قانونی صادر می‌شود؟. 
ماده ۱۵۴ قانون آیین دادرسی مدنی رأی را تعریف می‌کند، رأی دادگاه اگر در ماهیت دعوا و کلا یا جزئا قاطع آن باشد ((حکم)) والا ((قرار)) است. بنابراین وقتی ماده ۱۵۴ قانون آیین‌دادرسی‌مدنی به ما یک ملاک برای تشخیص حکم و قرار می‌دهد به خوبی مشخص است که رأی در خاتمه رسیدگی صادر می‌شود. موقعیت رأی زمانی است که رسیدگی تمام‌شده، قاضی اتخاذ تصمیم‌می‌کند. این‌تصمیم یا در ماهیت دعواست یا در متفرعات. 
است. اگر در ماهیت باشد و دعوا قطع بشود و اختلاف فیصله پیدا بکند عنوان حکم دارد و غیر از این قرار است.. 
پس وقتی در ماده ۲۰ قانون تشکیل دادگاه‌های عمومی و انقلاب گفته می‌شود برای تجدیدنظر آراء دادگاه‌های عمومی و انقلاب در مرکز استان تشکیل‌می‌شود یعنی مرحله‌ای که رسیدگی دادگاه بدوی تمام‌شده موضوع حکم مطرح می‌شود نه جرم و مجازات و خواسته دعوا و … جز در حالات استثنایی که در یکی و دو بند اشاره‌شده است.. 
به دنبال آن ماده ۲۱ از قانون تشکیل دادگاه‌های عمومی و انقلاب به این ترتیب است که مرجع آراء دادگاه‌های عمومی و انقلاب، دادگاه تجدیدنظر استان است. آنجا کلا می‌گوید که دادگاه تشکیل می‌شود، علت تشکیل دادگاه تجدیدنظر استان را، بعد درماده ۲۱ جاهایی که دادگاه تجدیدنظراستان مرجعیت دارد مشخص می‌کند.. 
مرجع تجدیدنظر آراء دادگاه‌های عمومی و انقلاب دادگاه تجدیدنظر استان مربوطه است جز در موارد زیر: اعدام، رجم، قصاص نفس، قصاص اطراف، مصادره اموال و آن مواردی که در ماده ۲۱ هست.. 
ماده ۲۱ همانطوری که عرض کردم بهیچ وجه با نوع جرم و موضوع دعوا از لحاظ حقوقی جز در موردی که اشاره می‌کند که خواسته دعوا بیش از ۲۰ میلیون ریال باشد، با توجه به مفهومی که ماده ۱۵۴ اشاره‌کردم (ارتباط) ندارد. مربوط می‌شود به این مرحله از رسیدگی که قاضی بدوی رسیدگی‌اش تمام‌شده و حکم صادر کرده. رأی دادگاه یعنی موضوع حکم، اگر موضوع حکم قصاص باشد، قصاص نفس باشد، یا اطراف باشد یا اعدام و رجم باشد، مرجع تجدیدنظرش دیوان عالی کشور است. در غیر این موارد مرجع تجدیدنظر دادگاه تجدیدنظر استان است.. 
اگر ما به این ترتیبی که عرض کردم، مسأله را قبول داشته باشیم آثار نامطلوبی به ترتیبی که اشاره فرمودند ممکن است مترتب باشد.. 
بالاخره قانون کامل، قانون الهی است. قوانین بشری ناقص هستند. اکثر قوانین بشری نقص دارند. ما نقص قوانین و توالی فاسد مترتب بر قوانین را نباید مستمسک تخلف از متن صریح قوانین قرار بدهیم. ماده ۲۱ صراحتا می‌گوید تجدیدنظر آراء دادگاه‌ها دو مرجع دارد: ۱ - دادگاه تجدیدنظر استان ۲ - دیوان‌عالی‌کشور.. 
دیوان‌عالی‌کشور مشخص است. اشاره فرمودند که اگر ما حکم برائت را که قابل تجدیدنظر در دادگاه تجدیدنظر استان است قبول بکنیم که مرجع آن دادگاه تجدیدنظر استان باشد طبق قانون دادگاه تجدیدنظر استان به طرق مختلف عمل می‌کند. اگر حکم را تأیید کرد برای اجراء می‌فرستد، اگر نقض کرد، خودش حکم می‌دهد و حکمش قطعی است. این قطعیت را با چه دلیل با چه مجوزی بیاییم قائل به تفکیک بشویم و بگوییم که اگر برائت از قتل بود چون آنجا گفته قصاص، اگر دادگاه حکم قصاص داده مرجع آن تجدیدنظر است اما اگر مورد دیگری بود دادگاه تجدیدنظر استان چون حکم آن قطعی است، استنباط این است یعنی ما تردید داریم در تسلط و احاطه قضات دادگاه تجدیدنظر استان نسبت به موضوعات.. 
اگر راجع به قتل برائت صادر شد، دادگاه تجدیدنظر استان حکم دادگاه بدوی را قبول نداشت، نقض کرد خودش حکم می‌دهد، قانون می‌گوید قطعی است، ما می‌گوییم یک تالی فاسد است. اگر این یک تالی فاسد هست نسبت به بقیه موارد هم قابل تسری است چه تفاوتی وجود دارد بین کسی که متهم به سرقت است، حکم برائت صادر شده و بعد دادگاه تجدیدنظر استان نقض می‌کند محکومیت را، شلاق می‌دهد. تفاوتی وجود ندارد و همانطور که عرض کردم اصل بر قطعی بودن آراء دادگاه‌هاست جز در موارد استثنایی. حالا در قانون تشکیل دادگاه‌های عمومی و انقلاب به آن ترتیب به نظر من از مجموع مقرراتی که اشاره کردم و بخصوص از صراحت ماده ۲۱ و ۲۰ و ۱۹ و ۱۸ قانون تشکیل دادگاه‌های عمومی و انقلاب بخوبی مشخص است.. 
بنظر بنده واقعا نیازی به استدلال و احتجاج نیست. صراحت دارد، رأی دادگاه اگر موضوعش … غیر از آن موارد باشد دادگاه تجدیدنظر استان و در آن موارد دیوان عالی‌کشور است. مطلقا، موضوع اتهام و مجازات قانونی در مرجعیت تجدیدنظر تأثیری ندارد و حکم شعبه دوم دیوان عالی‌کشور منطبق با موازین و مقررات صادر شده و مورد تأیید است.. 
. 
. رئیس: جناب آقای آموزگار. 
. - بنده بسیار مختصر و موجز بیان کنم، بنده به عکس جناب آقای سپهوند نظر معاکس دارم. به این صورت، ما در علم اصول خواندیم که همیشه قدرت محتمل قدرت‌احتمال می‌آورد، تسری به قدرت احتمال می‌رود، از سیاق ماده ۲۱ قانون مورد بحث که گفته: مرجع تجدیدنظر احکام، دادگاه تجدیدنظر. 
استان است مگر (استثناء کرده) از این سیاق استفاده می‌کنیم که قانونگذار به این ۷ موردی که در حالت استثناء بیان کرده اهمیت ویژه‌ای قائل است و با توجه به اهمیت دیوان عالی کشور، گفته اینها را در مرجع بالاتری رسیدگی بکنند.. 
همانطور که جناب آقای سپهوند فرمودند و استدلال کردند من خیال کردم نتیجه‌ای می‌خواهند مثل نظر من بگیرند اما نتیجه عکس گرفتند. همیشه وقتی به آن اصطلاحا حکم می‌گویند که قاطع قضیه و فاصل قضیه باشد و فیصله بدهد.. 
بنابراین حکم در محکمه همیشه دو حالت دارد که فیصله می‌دهد، یا حکم به محکومیت است که فیصله می‌دهد یا حکم به برائت متهم است و غیر از این را اصلا حکم نمی‌گویند. در اصطلاحات قوانین مدون کشورهای‌عربی هم وضعی به همین طور دارد … حکم به اعدام و حکم به برائت.. 
بنابراین اینها با همدیگر تقابل دارند و لاثالث لهما.. 
وقتی‌که حاکم حکم می‌دهد یا اعدام می‌دهد یا برائت. قانون‌گذار با توجه به اهمیتی که موضوع دارد و از سیاق این ماده ۲۱ استفاده می‌کنیم نظرش این بوده که احکامی که راجع به قتل و اعدام است بیاید دیوان عالی کشور. این شق ابرز را در نظر گرفته، شق برائت چون غالبا کمتر می‌شود آن هم مورد لحاظ بوده، منتها لحاظ تبعی داشته یعنی هیچوقت غافل از این مسأله نبوده، گفته وقتی دادگاه حکم اعدام می‌دهد، این حکم اعدام دادگاه دو حالت دارد. تصور کرده قانون‌گذار این مسأله را. (بنابر حمل بر صحت البته). 
حکم اعدام آنجا شامل دو شق است. یکی از آنها اولا و بالذات دومی تبعی است. بنابر این نظر قانون‌گذار کاملا روشن است که نظر به اعدام و برائت هر دو را دارد و لذا حکم برائت هم اگر درخصوص اعدام صادر شد در دیوان عالی‌کشور بررسی می‌شود. البته تبعات هرچه می‌خواهد باشد ولی نظر قانون‌گذار این است.. 
. رئیس: جناب آقای مفید. 
. - انشاء‌الله خیلی وقت نگیریم چون طولانی شد. این قسمتی که آقایان فرمودند مواردی که قانون به دیوان‌عالی‌کشور محول کرده است این بلحاظ اهمیت آن است و مراحلی را که جناب آقای سپهوند همه را مفصل بیان کردند و بقول ایشان، اشاره‌ای مختصر، که اشاره‌ای مفصل بود و استفاده کردیم. ((مرجع تجدیدنظر آراء دادگاه‌های عمومی و انقلاب هر شهرستان دادگاه تجدیدنظرمرکز همان استان است مگر در موارد ذیل که مرج تجدیدنظر آن دیوان عالی‌کشورخواهد بود)). یعنی جاهایی که به دیوان عالی‌کشور محول شده است. بلحاظ اهمیت آن است. اعدام و رجم، مصادره و ضبط اموال مجازات حبس بیش از ۱۰ سال و دومش هم که قطع عضو و قصاص نفس و … خوب این قصاص نفس که در اینجا با کلمه فقط قصاص گفته‌شده است در موردی که دادگاه حکم به قصاص بدهد، بگوییم برای اینکه اگر این شخص قصاص بخواهد بشود ممکن است خونی هدر برود اگر رأی اشتباه باشد، ممکن است تضییع حقی بشود، حق دارد که اعتراض بکند.. 
ولی اگر برائت داد که قهرا وقتی هم برائت داد باز ممکن است اولیاء دم حفشان از بین برود. اینجا بگوییم که نه، اینجا بگوییم دیگر اهمیت کم می‌شود یعنی در آن طرف اهمیت داشت باید دیوان عالی کشور برسد ولی این طرف، این خون دیگر خیلی اهمیت ندارد، در دادگاه تجدیدنظر رسیدگی کند. اینکه ظاهرا خلاف است و هیچ فرقی نمی‌کند کلمه‌ای که در اینجا کار رفته که شعبه دوم باعث تقریبا اشتباهش شده این است که قانون از این جهت اجمال دارد یعنی این جمله‌ای که در اینجا گفتند قطع عضو و قصاص نفس و اطراف، حتما باید بجای این قصاص، یک کلمه‌ای بود که شامل فرض کل مثلا مطلق قتل نفس بود یا قصاص نفس و برائت (فرض کنید از قصاص) یک کلمه برائت هم گفته می‌شد تا اینکه هر دو اینها را شامل شود.. 
بنابراین قانون و قانون‌گذار نظرش هر دو مورد مسلما بوده برای اینکه معنا ندارد بگوید اگر دادگاه بدوی قصاص داد و شخصی که بناست قصاص بشود اعتراض کرد در دیوان عالی‌کشور رسیدگی شود ولی اگر یک قاتلی تبرئه شد این حق دارد اعتراض بکند، منتها اعتراضش در دادگاه ضعیف‌تری رسیدگی بشود. این درست نیست و هیچ وجهی هم برای این جهت نیست.. 
بنابراین کلمه ((قصاص)) در اینجا اگر اصلاح بشود خوب است و این باعث ایهام شده. در هر حال با توجه به این رسیدگی‌هایی که شده رأی شعبه بیست و هفتم دیوان عالی کشور بنظر من صحیح است.. 
. رئیس: جناب آقای منوچهری. 
. - در ماده ۳۸ قانون تشکیل دادگاه‌های عمومی و انقلاب گفته‌شده است که از تاریخ تشکیل دادگاه‌های عمومی و انقلاب در هر حوزه قضایی کلیه قوانین و مقررات مغایر با آن در همان حوزه لغو می‌گردد. بنابراین قوانینی که مغایرتی با این قانون ندارند، همچنان باعتبار و حکومت خودشان باقی است.. 
از طرفی طبق ماده ۳۴ قانون تشکیل دادگاه‌های کیفری یک و دو و شعب دیوان عالی کشور مصوب ۳۱ / ۳ / ۶۸ مجلس شورای اسلامی شاکی یا مدعی خصوصی نسبت به حکم برائت متهم در صورت وجود موجبات تجدیدنظر می‌تواند تجدیدنظر بخواهد، منتها این موجبات تجدیدنظر قبلا در ماده ۱۸ قانون تعیین موارد تجدیدنظر احکام دادگاه‌ها و نحوه رسیدگی آنها بوده بعد به قانون تجدیدنظر آراء دادگاه‌ها منتقل شد.. 
به هر حال در این مورد هم که ولی دم و مدعی خصوصی می‌تواند از حکم برائت متهم تجدیدنظر خواهی کند این محل تشکیک و تأمل نیست.. 
وقتی‌که رسیدگی به بزهی که مجازاتش قصاص است در صلاحیت دادگاه عمومی است، اگر حکم برائت صادر کرد، حکم مجازات صادر کرد در دیوان عالی کشور قابل تجدیدنظر است.. 
بنابراین منظورقانون‌گذار رسیدگی به جرایمی است که مجازات آنها قصاص است. هر حکمی که در مورد جرمی که مجازات آن قصاص است صادر شود اعم از حکم محکومیت متهم یا برائت متهم، بهر حال این‌چنین حکمی در دیوان عالی کشور قابل تجدیدنظر است و با این وصف، رأی شعبه بیست و هفتم دیوان عالی کشور صحیح است.. 
پیشینه قانونی و پیشینه قضایی هم به همین ترتیب حکم می‌کند. هرجا که حکم به مجازات صادر می‌شود در دادگاه، و مرجع تجدیدنظر چنین حکمی یک مرجع خاص است، حکم برائت را هم در مورد چنین پرونده‌ای، همان مرجع بایستی تجدیدنظر کند.. 
. رئیس: جناب آقای دکتر محمدحسین هاشمی. 
. - بنظر من مسأله خیلی روشن است و نیاز نیست به این‌که ما در حاشیه برویم و بعد. همین ماده ۲۱ که حول و حوش این ماده بحث بکنیم، حکم قضیه روشن است.. 
مسأله را می‌توانیم به این صورت مطرح بکنیم که آیاصلاحیت مرجع تجدیدنظر، تابع مجازاتی است که قاضی معین می‌کند یا مجازاتی است که قانون‌گذار برای جرم معین کرده، این دو تا مثل هم هستند.. 
آنچه که باعث سوء‌تفاهم شده و شعبه دوم دیوان‌عالی‌کشور از این ماده برداشت کرده است سیاق خود ماده است. اگر ما بخواهیم باصطلاح جمله‌های معترضه ماده را حذف کنیم و به این صورت ماده را عنوان کنیم خوب صورت ظاهر رأی شعبه دوم بیرون درمی آید. یعنی به این صورت است می‌گوید … مرجع تجدیدنظر آراء دادگاه‌های عمومی در موارد ذیل یعنی در مورد اعدام، رجم، قطع عضو و … آراء در این موارد مرجع آن دیوان عالی کشور است. یعنی نظرش به محکوم به است نه مجازاتی که قانون‌گذار معین کرده برای یک جرم، ظاهر ماده این است. آراء صادره در مورد اعدام، آراء صادره در مورد رجم.. 
اما نظر قانون‌گذار واقعا این نبوده بلکه ملاحظه بفرمایید وقتی قانون‌گذار می‌آید جرایم را طبقه‌بندی می‌کند از نظر اهمیت آن و از نظر میزان مجازات می‌گوید این دسته از جرایمی که در آنها مجازاتش را من تعیین کردم، مرجع تجدیدنظرش دیوان عالی کشور است.. 
یعنی بقول ساده‌تر، واقعا این ماده باید به این صورت انشاء می‌شد: ((مرجع تجدیدنظر آراء دادگاه‌ها در مورد جرایمی که مجازات آنها اعدام یا رجم یا … است)). یعنی ملاک اهمیت جرم را ما نمی‌توانیم کاری بکنیم و اهمیت جرم بنظر خود قانون‌گذار است. حتی خود نفس جرم و نفس عمل هم این‌که خود اهم است یا مهم است آن هم باز با نظر قانون‌گذار است. ما از نظر میزان مجازات تشخیص می‌دهیم که این جرم مهم است یا مهم نیست، آن با قانون‌گذار است و ملاک تشخیص آن از نظر قضات با میزان مجازاتی که قانون‌گذار معین کرده. پس ملاحظه می‌کنید این ماده خیلی صریح است که مرجع تجدیدنظر آراء دادگاه‌ها در مورد مجازاتهایی که در مورد جرایمی که مجازات آن اعدام است.. 
پس ملاک اینکه یک رأیی در دیوان عالی کشور مطرح شود، مرجع تجدیدنظر دیوان عالی کشور باشد یا دادگاه تجدیدنظر، میزان مجازاتش را قانون‌گذار معین کرده نه آنچه را که خود دادگاه معین می‌کند. یعنی بقول ساده‌تر اگر در مورد جرمی که مجازاتش اعدام است یک قاضی با دلایل ضعیف و سخیفی بیاید برای این موضوع ۱۰ ضربه شلاق معین بکند، از کیفیات مخففه استفاده بکند و سایر چیزهای دیگر. آیا می‌شود گفت که در خود این جرم، چون قاضی آمده مجازاتش را ۱۰ ضربه شلاق معین‌کرده مرجع تجدیدنظرش دادگاه تجدیدنظر است؟ چنین چیزی نیست و با توجه به اینکه این مسأله با مسأله برائت هم ما قول به فصل نداریم. اگر در آنجا بگوییم مرجع‌تجدیدنظر دیوان‌عالی‌کشور است در مسأله‌برائت هم مرجع‌تجدیدنظر دیوان عالی‌کشور است و بعد هم با این تعبیری که بنده عرض کردم، مسأله برائت یا مجازات کمتر از اعدام هم معین بشود در اینگونه جرایم، فرقی نمی‌کند.. 
ماده این است، مرجع تجدیدنظر آراء دادگاه‌ها در مورد جرایمی که مجازاتش اعدام یا قصاص یا سایر چیزهای دیگر. فرض می‌کنیم دلیل بر این مسأله، قرینه‌ای که در خود ماده است ملاحظه بفرمایید، بند ۵ همین ماده می‌گوید ((حکمی که خواسته آن از بیست میلیون ریال متجاوز باشد)) ملاک را خواسته قرار داده است نه حکم دادگاه یعنی اگر در آنجایی که خواسته فرض می‌کنیم بیش از بیست میلیون ریال است دادگاه بیاید یک‌میلیون ریال محکوم بکند، مرجع تجدیدنظرش طبق خود این ماده دیوان عالی کشور است. پس می‌بینید ملاک تشخیص میزان حکم دادگاه نیست، بلکه ملاک تشخیص که قابل تجدیدنظر باشد یا نباشد، مجازاتی است که خود قانون‌گذار برای جرم معین کرده.. 
البته یک نکته‌ای را که بنده اینجا باید خدمت آقایان عرض کنم که ما از این به بعد واقعا در رابطه با این قانون اشکال عدیده داریم. سابق بر این با توجه به اینکه ما دادسرا داشتیم پرونده منقح و منظم با صدور کیفرخواست شسته و رفته از دادسرا به دادگاه می‌آمد. مسیر پرونده معین و مشخص بود.. 
یعنی فرض کنید دادسرا جرم را قتل عمد تشخیص داده بود مجازاتش را هم اعدام تعیین کرده بود. ماده‌اش هم مثال ماده سابق ماده ۱۷۱ و ۱۷۳ قانون مجازات عمومی است. مسیر پرونده معین و مشخص بود، دادگاه هر چه می‌خواست حکم بدهد.. 
یک پرونده سابقا به دادگاه عالی جنایی می‌رفت و مرجع تجدیدنظر و فرجام آن دیوان عالی کشور بود. اما الان که نطفه پرونده در خود دادگاه بسته می‌شود، اعلام جرم را فقط اولیای دم می‌کنند، دادگاه اگر بیاید … فرض کنید اساسا در اینجا قتل عمد نیست، یک ایراد ضرب ساده‌ای بوده است، علت اینکه این مصدوم تلف‌شده بود این بوده است که پزشک تسامح کرده است یا اولیای دم این بنده خدا را به بیمارستان زودتر نرساندند. ببینید! این صحبتها را ما الان داریم، این ماده به چه کیفیتی عمل می‌شود.. 
این اشکالاتی است که البته باید بعدا رفع شود. این را هم خدمت آقایان عرض کنم که ما رأی شعبه بیست‌وهفتم را تأیید نمی‌کنیم، زیرا رأی شعبه بیست‌وهفتم راجع به اصل قضیه است، آنچه که مورد اختلاف است این است که این پرونده در صلاحیت رسیدگی دیوان‌عالی‌کشور است یا در صلاحیت دادگاه تجدیدنظر.. 
رأی شعبه بیست وهفتم هم در این مسأله نفیا و اثباتا دلیلی نیاورده که چرا خود را صالح می‌داند ولی همین عملش که وارد رسیدگی شده ما عمل شعبه بیست و هفتم را می‌توانیم تأیید کنیم. عرضی ندارم.. 
. رئیس: جناب آقای فیض. 
. - در ماده ۲۱ این قانون عبارت اینطور است، مرجع تجدیدنظر آراء دادگاه‌های عمومی و انقلاب هر شهرستان دادگاه تجدیدنظر مرکز همان استان است مگر در موارد ذیل. آقایان فرمایشاتی که فرمودند استفاده کردیم ولی آنطوری که من فهمیدم فرمایشات آقایان خوب بود که در مجلس قانون‌گذاری طرح می‌شدکه این قانون این ایراد را دارد یا ندارد و نظر قانون‌گذار چیست و من هم دسترسی به او ندارم. نظر هر شخصی را باید از الفاظی که تلفظ می‌کند فهمید.. 
الفاظی که در اینجا مرقوم شده اینطوری است که مرجع تجدیدنظر آراء دادگاه‌های عمومی و انقلاب هر شهرستان، اینجا کلمه آراء داریم. آراء اولا رأی اعم از حکم و قرار به هر دو شامل است، خودش هم جمع است، مضاف به سوی دادگاه‌های عمومی و انقلاب است. جمع مضاف آنطوری که خواندیم افاده عموم می‌کند، علاوه بر آن استثناء هم دلیل عموم است، وقتی‌که فرمودند ان الإنسان لفی خسر الا الذین آمنوا که استثناء کرد دلیل این است که تمام انسانها را شامل است. اینجا اراء دادگاه‌ها شامل تمام آراء صادره از دادگاه‌های عمومی و انقلاب است، چه به صورت قرار باشد چه به صورت حکم باشد چه به صورت تبرئه باشد چه قصاص و یا اعدام، هر حکمی، هر رأیی که از دادگاه‌های عمومی و انقلاب صادر شد می‌فرماید که مرجع تجدیدنظر این احکام و این آراء مرکز همان استان است.. 
این بطور عموم شامل تمام رأی‌ها و احکام شده و همه‌اش را بدون استثناء گرفته است، چه حکم، رأی، قرار نسبت به اعدام باشد نسبت به رجم باشد، قطع‌عضو باشد، قصاص باشد، مصادره و ضبط اموال باشد یا تبرئه و. 
امثال اینها باشد، همه‌ش را شامل است، مگر این یک استثناء است که از این عموم مواردی را استثناء کرده لولا الاستثناء، ما می‌بایست در دیوان‌عالی‌کشور را می‌بستیم، می‌گفتم که تمام آراء دادگاه‌های عمومی و انقلاب مرجع رسیدگی تجدیدنظر دادگاه تجدیدنظر مرکز همان استان است، دیگر دیوان‌عالی‌کشور نداریم. ولی چون در اینجا استثناء کرده، گفته در این موارد که شمرده این مورد استثناها را از آن عموم استثناء می‌کنیم، اخراج می‌کنیم، بقیه تحت عموم اول باقی است.. 
تمام احکام صادره و آراء صادره چه به صورت قرار باشد چه به صورت حکم باشد به اعدام باشد، تبرئه باشد همه‌اش باید تجدیدنظر استان باشد. این استثناء آمد و اینها را از ذیل آن عموم خارج کرد گفت نه، اگر رأی دادگاه به اعدام بود، به رجم بود، قطع عضو بود، قصاص‌نفس و اطراف بود تا آخر … اینها از آن عموم خارج‌شده، اینها در صلاحیت دیوان‌عالی‌کشور باقی است. اینها را باید دیوان‌عالی‌کشور رسیدگی و تجدیدنظر کند.. 
غیر از این موارد استثناء بقیه موارد باقی و تحت عموم است در صلاحیت تجدیدنظر مرکز استان است. دیوان عالی کشور صلاحیت رسیدگی ندارد. قبلا تمام این موارد به دیوان‌عالی‌کشور می‌آمد این قانون بار دیوان‌عالی‌کشور را سبک کرد، یک مقدار از وظایف دیوان‌عالی‌کشور را برداشته بعهده دادگاه تجدیدنظر مرکز استان گذاشته این موارد هم که از این عموم استثناء شده‌است، اینها در صلاحیت دیوان‌عالی‌کشور باقی است. ماده ۲۲ هم که آمده آن نسبت به وظیفه مرکز استان وظیفه آن را بیان‌فرموده و ماده ۲۳ وظیفه دیوان‌عالی‌کشور را روشن کرده. بنظر و عقیده من رأی شعبه دوم درست است.. 
دادگاه‌های بدوی حکم به تبرئه کردند، از این حکم تجدیدنظر خواهی شده پرونده به دادگاه تجدیدنظر مرکز استان رفته است. آنجا تجدیدنظر شده، اینجا اختلاف می‌فرماید که خیر دادگاه استان حق‌رسیدگی به این تبرئه را نداشته می‌بایست در دیوان‌عالی‌کشور رسیدگی شود. بنظر من این ماده صلاحیت دیوان‌عالی‌کشور چون حکم به رجم نداده، حکم به اعدام نداده، تبرئه کرده و تبرئه‌اش در صلاحیت دادگاه استان است.. 
. 
. رئیس: مذاکرات کافی است. آقای ادیب رضوی نظر جناب آقای دادستان کل کشور را قرائت فرمایند.. 
. - نظر به اینکه ماده ۲۱ قانون تشکیل دادگاه‌های عمومی و انقلاب تصریح دارد مرجع تجدیدنظر آراء مربوط به اعدام و رجم و قصاص نفس دیوان عالی کشور است بنابراین در پرونده‌های مطروحه هر چند اتهام متهمان ارتکاب قتل عمدی بوده ولی چون حکم برائت آنان صادر شده، مرجع تجدیدنظر به اعتبار موضوع رأی، دادگاه تجدیدنظر مرکز استان محل خواهد بود. علیهذا رأی شعبه دوم دیوان عالی کشور موجه بوده و مورد تأیید است.. 
. رئیس: آقایان نظر شریف خود را در اوراق رأی مرقوم فرمایند.. 
. . 
. رئیس: تعداد حاضر در جلسه ۸۷ نفر بودند که از این عده اکثریت به تعداد ۷۰ نفر رأی شعبه بیست و هفتم دیوان عالی کشور را صحیح دانسته‌اند و اقلیت ۱۷ نفر رأی شعبه دوم را پذیرفته‌اند.. متن رأی. رأی شماره ۶۰۰ - ۴ / ۷ / ۱۳۷۴ وحدت رویه. 
هیأت عمومی دیوان عالی کشور. 
. 
نظر به اینکه مفاد ماده ۲۱ قانون تشکیل دادگاه‌های عمومی و انقلاب درخصوص آرائی که قابل تجدیدنظر در دیوان عالی کشور است با توجه به اهمیت خاصی که قانون‌گذار در حفظ و صیانت دماء و نفوس دارد نظر به مجازات مندرج در قانون داشته نه کیفری که مورد حکم دادگاه قرار می‌گیرد و قابلیت تجدیدنظر آراء این دادگاه‌ها نسبت به موارد مذکور در ماده ۲۱ مرقوم، مشروط به محکومیت نیست، بلکه بطور اطلاق ناظر است به محکومیت یا برائت و طبق بند ب ماده ۲۶ قانون مزبور از جمله اشخاصی که در موارد مذکور در این قانون حق درخواست‌تجدیدنظر دارند شاکی خصوصی یا نماینده‌قانونی او می‌باشدواعمال این‌حق درموردحکم‌برائت منع صریح‌قانونی ندارد. بنابمراتب پذیرش صلاحیت رسیدگی به درخواست تجدیدنظر از برائت متهم به قتل در شعبه بیست و هفتم دیوان‌عالی‌کشور منطبق با جهات‌قانونی تشخیص و به اکثریت آراء تأییدمی‌شود. این‌رأی برطبق ماده‌واحده قانون وحدت‌رویه قضایی مصوب ۱۳۲۸ برای دادگاه‌ها و شعب دیوان‌عالی‌کشور در موارد مشابه لازم الاتباع است.. 
هیأت‌عمومی دیوان‌عالی‌کشور. 
. 
. 
<#>
. مقدمه. علت طرح:. اختلاف نظر بین شعبه سیزدهم دیوان عالی‌کشور و دادگاه‌های حقوقی یک گنبد کاووس و گرگان. 
در ساعت ۹ روز سه‌شنبه‌ ۱۱ / ۷ / ۱۳۷۴ ‌جلسه‌هیأت‌عمومی‌شعب‌حقوقی‌دیوان‌عالی کشور بریاست حضرت آیت‌الله محمد محمدی گیلانی رئیس دیوان عالی کشور و با حضورجنابان آقایان قضات‌دیوان‌عالی‌کشور‌و‌نماینده‌جناب‌آقای‌دادستان کل کشورتشکیل شد و با تلاوت آیاتی از کلام‌الله مجید رسمیت یافت.. 
. رئیس: دادنامه شماره ۱۳۰ - ۱۳ / ۳ / ۱۳۷۴ شعبه سیزدهم دیوان عالی کشور بتصدی جناب آقای محمود فهیمی‌رئیس و جناب آقای سید محمود ضیاءالدین ابوالمعالی مستشار مطرح است. جناب آقای ابوالمعالی دادنامه شعبه را قرائت فرمایند.. 
. . 
-. خلاصه جریان پرونده. خلاصه جریان پرونده: در تاریخ ۱۴ فروردین‌ماه ۱۳۷۲ آقای م. ف. دادخواستی بخواسته خلع ید از … متر مربع زمین مزروعی پلاک … فرعی از … اصلی واقع در … مقوم به ۴۱۰ هزار تومان علیه آقای ک. س. به دادگاه حقوقی گنبد تسلیم نموده و توضیح داده که زمین فوق برابر سند و نقشه ثبتی موجود در ثبت اسناد و املاک گنبد و طبق مقررات شرعی و قانونی متعلق به من است که مورد تصرف غاصبانه و غیرقانونی خوانده قرار گرفته که با تقدیم دادخواست و فتوکپی سند مالکیت تقاضای رسیدگی و صدور حکم بشرح خواسته نموده با وصول دادخواست و ثبت آن بکلاسه ۸ / ۲۱ رسیدگی در دادگاه حقوقی یک گنبد معمول شده وقت دادرسی تعیین و طرفین دعوت شده‌اند.. 
در اولین جلسه دادرسی (۱۷ / ۲ / ۷۲) که خواهان حضور نیافته خوانده در مدافعاتش بیان داشته در سال ۱۳۴۶ پلاک مورد ادعای خواهان را از پدرش خریده‌ام. این پلاک متعلق به پدر خواهان بوده بعد از فوت او بنام خودش سند گرفته ۲۵ سال است که من زمین را می‌کارم و درتصرف دارم و مرسوم است ابتداء زمین را شرعا و عرفا معامله می‌کنند سپس وکالتنامه برای انتقال به خریدار می‌دهند، دلیلی ندارد شخص اختیار مطلق برای انتقال زمین به دیگری دهد و من غیر از وکالت‌نامه در انتقال شماره … ۲ / ۳ / ۴۶ دفترخانه اسناد رسمی‌شماره … گنبد شهودی نیز دارم که درصورت لزوم آنها را به دادگاه معرفی می‌کنم بنابراین این زمین را به بیع قطع از پدر خواهان خریده‌ام و اگر غیر از این بود چرا در این مدت ۲۵ سال که از آغاز تصرف من می‌گذرد اعتراض نکرده است.. 
سپس دادگاه وضعیت ثبتی پلاک مورد نزاع را از اداره ثبت اسناد گنبد کاووس استعلام نموده که پاسخ شماره …- ۵ / ۴ / ۷۲ اداره فوق حاکی از مالکیت ثبتی و رسمی خواهان نسبت به ششدانگ پلاک موصوف است و دادگاه با صدور قرار استماع گواهی گواهان و تحقیق از آنان در ۲ / ۶ / ۷۲ که اکثرا بنفع خوانده شهادت داده‌اند دادگاه ختم رسیدگی را اعلام و بشرح دادنامه شماره ۴۶۶ - ۱۱ / ۶ / ۷۲ باین استدلال که:. 
مورث خواهان بموجب وکالتنامه موصوف خوانده را وکیل تام‌الاختیار خود درخصوص پلاک … فرعی از … اصلی قرار داده که هرنوع نقل و انتقالی بعمل آورد و چون معمول و مرسوم منطقه است که بدوا معامله‌ای شرعا و عرفا واقع و ثمن و مبیع رد و بدل می‌گردد و صرفا جهت انجام تشریفات قانونی وکالت‌به خریدار می‌دهند و وجود هزاران نمونه از این وکالتنامه گواه این واقعیت است که با متن تنظیمی‌وکالتنامه عقد بیع شرعا و عرفا واقع می‌گردد و گواهان تعرفه شده بطور قطع بر وقوع عقد بیع بین مورث خواهان و خوانده دعوی اداء شهادت نمود‌ه‌اند. تصرفات متمادی و بلامنازع خوانده دعوی از تاریخ وقوع عقد قرینه قوی بر وقوع عقد بیع می‌باشد و ادعای خواهان را فاقد ادله اثباتی و وجهه قانونی و شرعی تشخیص و حکم بر بطلان دعوی صادر نموده.. 
با ابلاغ رأی خواهان در فرجه قانونی با تقدیم درخواست تجدیدنظرخواهی نموده و تفصیلا با برشمردن دلایل و ایرادات در ابعاد مختلف بشرح مقید دردرخواست تجدیدنظر اعتراض نموده و خواستار رسیدگی مجدد و احقاق حق خود شده با تبادل لایحه خوانده مستدعی تأیید رأی شده و شعبه سیزدهم دیوان عالی کشور بشرح دادنامه شماره ۵۵ / ۱۳ ۱۱ / ۲ / ۷۲ چنین رأی داده است:. 
تجدیدنظرخواهی آقای م. ف. بر دادنامه شماره ۴۶۶ - ۱۱ / ۶ / ۷۲ دادگاه حقوقی یک گنبد کاووس مالا وارد بنظر می‌رسد زیرا ادعای خوانده به اینکه عقد بیع بین مورث خواهان و خوانده واقع‌شده متکی به دلیل کافی اثباتی نیست و اظهارات شهود نیز به تنهائی کفایت امر را نمی‌کند و بمفاد وکالتنامه رسمی‌شماره … - ۳ / ۳ / ۴۶ نیز در زمان حیات مورث خواهان عمل نشده و چنانچه ملک مورد نزاع بسبب اذن مورث خواهان در اختیار خوانده قرار داشته با تسلیم دادخواست و با توجه باینکه خواهان مالک ثبتی ملک می‌باشد درحقیقت عدول از اذن شده بنابراین صدور حکم بر رد دعوی مشتمل بر اشکال قانونی است که با نقض رأی رسیدگی مجدد به دادگاه حقوقی یک گرگان ارجاع شده.. 
با وصول پرونده به دادگستری شهرستان گرگان رسیدگی در شعبه اول دادگاه حقوقی یک گرگان معمول شده و با تعیین وقت دادرسی طرفین برای رسیدگی دعوت شده‌اند برابر وکالتنامه شماره … آقای ح. ف. وکیل دادگستری بوکالت‌از آقای م. س. در پرونده دخالت نموده در جلسه دادرسی مورخ ۷ / ۸ / ۷۳ اظهارات خواهان و وکیل خوانده استماع و با اعلام ختم رسیدگی بشرح دادنامه ۴۵۶ - ۷ / ۸ / ۱۳۷۳ چنین انشاء رأی شده:. 
خواهان مدعیست در حالی که بموجب سند رسمی‌مالک … متر مربع مزروعی دارای پلاک … فرعی از … اصلی واقع در قریه … می‌باشد خوانده بطور غیرشرعی و غیرقانونی زمین مذکور را متصرف شده و دراختیار دارد خوانده دفاع نموده بموجب وکالتنامه رسمی‌شماره … زمین مورد نظر را از پدر خواهان که در آن تاریخ مالک ملک بوده خریداری کرده و از تاریخ خرید تاکنون که ۲۵ سال می‌گذرد در تصرف دارد نظر به اینکه ملک مورد نزاع طی سنوات متمادی و بنا باقوال همه شهود که طرفین اقامه نمود‌ه‌اند در تصرف خوانده قرار دارد و این تصرف بعنوان مالکیت بوده که بموجب ماده ۳۵ قانون مدنی دلیل مالکیت است و غصب ید ثابت نمی‌باشد و از مؤدای شهادت هیچیک از گواهان این امر احراز نمی‌شود اعتبار سلطه خوانده متزلزل و مخدوش تلقی نخواهد شد و ماده ۳۶ قانون مدنی عدم اعتبار تصرفی را ذکر می‌کند که ثابت شود ناشی از سبب مملک یا ناقل قانونی نبوده است این ماده مفهوم مخالف دارد و مفهوم مخالف آن معتبر دانستن تصرفی است که غصب آن باثبات نرسد درحالیکه در مانحن فیه نه‌تنها غصب ید خوانده ثابت نمی‌باشد بلکه بموجب وکالتنامه رسمی‌شماره … - ۳ / ۳ / ۴۶ که قرینه و اماره حقانیت خوانده را با دلائل دیگر همراه نموده و بی اعتباری ادعای خواهان را همچنان حفظ می‌کند که حاکی از تصرف خوانده در ملک موردنظر بعنوان بیع و محمول بناقل صحیح می‌باشد و چون صرف داشتن سند مالکیت [خواهان] دلیل بر غصب ید متصرف نیست لذا بلحاظ موجه و مدلل نبودن دعوی مطروحه حکم به رد آن صادر می‌شود.. 
با ابلاغ رأی در فرجه قانونی آقای م. ع. بوکالت‌از آقای م. ف. درخواست تجدیدنظر تقدیم و مستدعی نقض شده برای تبادل لایحه اقدام شده آقای ح. ف. بوکالت از خوانده با ارسال لایحه‌ای مفصل ماحصل مستدعی ابرام رأی شده پرونده به دیوان عالی‌کشور ارسال و باین شعبه ارجاع شده اینک هیأت شعبه در تاریخ فوق با توجه به اوراق پرونده و ملاحظه گزارش تنظیمی‌مشاوره نموده چنین رأی می‌دهد:. 
نظر به اینکه دادنامه تجدیدنظرخواسته صادره از شعبه اول دادگاه حقوقی یک گرگان مستند به علل و اسبابی است که حکم منقوض شماره ۴۶۶ - ۱۱ / ۶ / ۷۲ دادگاه حقوقی یک گنبد کاووس مبتنی بر آن بوده است بعبارت اخری هر دو دادگاه فوق بشرحی که استدلال نموده‌اند معتقد به بیع مورد دعوی بوده این شعبه هم بیع را محقق نمی‌داند بنا به مراتب فوق موضوع اصراری تشخیص و مستندا به ماده ۵۷۶ قانون آئین دادرسی مدنی جهت طرح در هیأت عمومی‌حقوقی به دیوان عالی کشور ایفاد می‌شود.. 
شعبةسیزدهم‌دیوان عالی‌کشور. مذاکرات. رئیس: جناب آقای ابوالمعالی وکالت‌نامه را قرائت فرمایند.. 
. - وکیل: آقای م. فرزند ا. موکل: ر. ف. فرزند مهدی شماره شناسنامه … مورد وکالت: مراجعه به بانک عمران در روستای گندمی و پرداخت بهای ۶ دانگ یک قطعه زمین بمساحت ۲۰ هزار مترمربع دارای پلاک شماره … فرعی از … اصلی واقع در قریه … بخش ۹ ثبت گندمی‌مورد ثبت شماره … صفحه … دفتر … ثبت اسناد گندمی و اخذ رسید و اقدام به فک رهن آن و سپس جلب موافقت بانک مرقوم و اداره اصلاحات ارضی نسبت به انتقال ۶ دانگ (البته مشخص نیست ۶ دانگ یا سه دانگ من خارج نویس کرده‌ام.) زمین مرهونه به هرکس ولو به خود و بهر مبلغ و به هرقید و شرط و اخذ مال المعامله و اقرار به وصول آن و مراجعه به دفتر اسناد رسمی‌و تنظیم هرگونه اسناد لازم و سپردن هر نوع تعهدات به انجام دادن کلیه تشریفات قانونی و امضاء زیر اوراق و دفاتر رسمی و دارای اختیار وکالت‌تام می‌باشدحدود اختیارات وکیل مرقوم بشرح بالا با حق توکیل به غیر در مورد انجام کلیه مندرجات مورد وکالت‌دارای وکالت‌و اختیار تام بوده و کلیه عملیات و اقدامات وکیل مرقوم در تمام مراحل و موارد لازم بمنزله اقدام و عمل و امضاء موکل نافذ و معتبر خواهد بود.. 
- وضعیت ثبتی را هم اجازه بدهید بخوانم.. 
نامه شماره … - ۵ / ۴ / ۷۲ اداره ثبت اسناد و املاک گنبد کاووس. 
با سلام: عطف به نامه شماره … سند مالکیت ۶ دانگ یک قطعه زمین. 
بمساحت ۷۰۰ / ۲۴ متر مربع دارای پلاک شماره … فرعی از … اصلی واقع در … بخش ۹ حوزه ثبتی گنبد کاووس بنام ح. ذیل ثبت … صفحه … در دفتر جلد … صادر و تسلیم گردیده است. و حدود و مشخصات آن مطابق سند مالکیت است، سپس مالک فوت نموده است. که پس از مراحل قانونی اسناد مالکیت مقدار ۴ دانگ مشاع و ۲ دانگ مشاع از ۶ دانگ پلاک فوق بنام م. پسر متوفی و خانم م. دختر متوفی ذیل ثبت … و … صفحات … و … دفاتر جلد … و … صادر و تسلیم گردیده است. سپس خانم م. ف. مقدار ملکی‌خود ۲ دانگ مشاع از ۶ دانگ پلاک فوق را برابر سند رسمی … - ۱۳ / ۶ / ۶۹ دفتر ۱۶ گنبد‌کاووس به آقای م. انتقال قطعی داده است.. 
. رئیس: جناب آقای آل اسحاق. 
. - در اینجا گرچه خواهان سند بنام خود گرفته و سند مالکیت دارد سند مالکیت از نظر قانونی اماره قانونی تلقی می‌شود و دلیل است. لکن باید دلیل قوی‌تری معارض آن باشد قاضی طبق دلیل حکم می‌کند ما یک قاعده کلی داریم که قاضی به علم خودش عمل می‌نماید و طبق علمش حکم صادر می‌کند. در حق‌الله اگر تردید باشد در حق‌الناس تردیدی نیست.. 
در حقوق الناس قاضی به علمش عمل می‌کند فقط بحث در این است که دیوان عالی‌کشور که رسیدگی شکلی می‌کند. قاضی دادگاه علم پیدا می‌کند بر وقوع معامله آن وقت دیوان می‌گوید این راه‌ها علم‌آور نیست اما اگر قاضی از طریق متعارف برایش علم حاصل‌شده و قطع پیدا کرد که این معامله واقع‌شده است دیگر دیوان کشور نمی‌تواند آن را نقض کند چون برایش علم حاصل نشده است.. 
لازم نیست که برای دیوان علم حاصل‌شده باشد. باید برای قاضی محکمه علم حاصل‌شده باشد، او باید یقین پیدا کند که از این طریق معامله واقع‌شده است باید ببینیم که آیا احراز قاضی هر دو دادگاه از طرق متعارف بوده یا نبوده است. سه نمونه در این گزارش آمده است ولی بقیه‌اش نیست.. 
۱ - یکی‌ازآنهاکه‌قاضی‌برآن‌علم‌پیدا‌کرده‌است‌عبارت‌است‌از‌وکالتنامه‌ای‌که‌پدر‌خواهان به‌خوانده‌داده‌است. یعنی‌قاضی‌توجه‌کرده‌به‌وکالتی‌که موکل داده است. در این وکالت‌نامه موکل‌گفته‌است‌که‌وکیل‌سند‌را فک‌کند، بدهی‌بانکی‌را‌وکیل‌داده‌است. حتی‌در وکالت‌نامه نگفته‌است‌ثمن‌را‌به موکل ایصال می‌نماید. اگردر وکالت‌نامه نوشته بود ثمن این معامله را به موکل ایصال نماید خود این قرینه بود که انتقال نداده بلکه اذن داده است. وکالتی که داده متعارف بین مردم است. در زمین‌های کشاورزی اگر طرف بخواهد انتقال دهد به این راحتی نیست باید از هفت خوان بگذرد تا بتواند انتقال بدهد.. 
معمول این است که خریدار از فروشنده وکالت‌می‌گیرد، پولش را می‌دهد و تحویل می‌گیرد و فروشنده وکالت‌می‌دهد تا بموقع انتقال دهد. لذا وکالتنامه گرفته و در جامعه متداول است اگر کسی با مردم سر وکار داشته باشد می‌بیند که نوعا انجام معاملات با وکالت‌نامه است. که این وکالت‌نامه قرینه است بر این‌که خریداری نموده. پدر به پسر، برادر به برادر، پسر عمو به پسرعمو، قوم وخویش به هم وکالت‌می‌دهند. این وکالت‌نامه‌ها هیچ‌گونه دلالتی برای فروش ندارد. دوست و فامیل برای این‌که کارشان را انجام دهند و پیرمرد است و نمی‌تواند به دوست و اقوام وکالت‌می‌دهد. وقتی شخصی به آدم غریبه‌ای وکالت‌می‌دهد قاضی می‌بیند که هیچ رابطه دوستی ندارند به چه مناسبت بیگانه وکیل او می‌شود که بدهی او را به بانک پرداخت نماید و برود خرید و فروش نماید. چه طور شخص به او اعتماد کند و پولش را بگیرد و حتی نگفته که پولش‌را‌به‌من‌بدهد‌لذا‌قاضی‌آن‌را قرینه و اماره بر وقوع معامله قرار داده است.. 
- دوم: شهود است عده‌ای آمد‌ه‌اند و بر وقوع معامله شهادت داد‌ه‌اند شهادت شهود قرینه قویه است بر وقوع معامله و قاضی است که تشخیص می‌دهد که آیا شهود معتبر بود‌ه‌اند یا خیر؟. 
- بنده که در دیوان نشسته‌ام در محکمه نبوده‌ام و نمی‌دانم که شهود چه کسانی بود‌ه‌اند آن‌که در محکمه است می‌داند اگر اشخاص فهیم و عادل شهادت دهندکه، ما می‌دانیم که ایشان فروخته‌اند آنگاه برای قاضی یقین و مسلم می‌شودکه معامله انجام‌شده است. آیا قاضی صرفا به دلیل سند مالکیت می‌تواند آنرا ردکند؟. 
- سوم: تصرف، آیا خوانده ۲۵ سال بعد از تنظیم وکالت‌نامه آنرا تصرف کرده است؟ و آیا تصرف استیجاری یا غاصبانه بوده؟ اگر غاصبانه بود در این مدت ۲۵ سال می‌توانست شکایت کند. و اعتراض می‌کرد که چرا تصرف نموده است.. 
- بنابراین تصرفی که هیچ‌گونه اعتراضی به آن نشده تصرف به عنوان مالکانه بوده همانطور که در ماده ۳۵ قانون مدنی نیز گفته‌شده است دلیلی قوی بر مالکیت است با توجه به این سه دلیل قوی بر مالکیت، اگر ما تردید کنیم بر نظر دادگاه مثل اینکه با شبهه می‌خواهیم رد کنیم، یعنی غیر از شبهه نمی‌شود نظر دادگاه را رد کنیم. بنابراین بنظر من دادگاه‌ها نظرشان قوی و محکم است. و مقام انصاف این است که قاضی احراز و علم پیدا کرده که معامله انجام‌شده و اگر می‌خواهیم نقض کنیم با شبهه نمی‌توان نقض کرد.. 
. رئیس: جناب آقای فهیمی. 
. - وکالت موصوف با فوت موکل منفسخ شده و به آن هم عمل نشده و این وکالت‌نامه فاقد ارزش قضائی است. به این‌که وکالت‌نامه تصور از بیع داشته ارکان بیع را متزلزل نمی‌کند.. 
ثانیا: ماده ۲۲ قانون ثبت صراحت دارد وقتی‌که ملک در دفاتر املاک به ثبت رسید دولت کسی را مالک می‌داند که ملک بنام او ثبت‌شده باشد.. 
ملک بنام‌خواهان به‌ثبت رسیده و مال خواهان است، شهادت شهود نمی‌تواند ارکان تشکیل‌دهنده پرونده ثبتی را متزلزل کند. و در پرونده مطلب دیگری که بتوان حقانیت خوانده را از نظر ایجاد مالکیت به اثبات رسانده وجود ندارد فقط چند‌نفر شاهد هستند بنابراین رأی شعبه دیوان عالی کشور که براین اساس صادر شده مورد تأیید اینجانب می‌باشد.. 
. رئیس: جناب آقای مفید. 
. - اساس حکمی‌که دادگاه‌ها داد‌ه‌اند یکی وکالت‌نامه و یکی تصرف ۲۵ ساله بدون معارض این شخص است همانطور که آقای آل اسحاق فرمودند که دادگاه به آن علم پیدا کرده و به آن کاری نداریم. در رأی اعتراض به وکالتنامه نکرد‌ه‌اند، و نفرمود‌ه‌اند که این وکالت‌نامه از اعتبار افتاده است. فقط فرمودند این تصرف بعدی وارث در مال مورثش و این‌که بعد از ۲۵ سال به ثبت داده عدول از اذن است.. 
- عدول‌از‌اذن‌یعنی آن‌که اذن‌داده‌باید از اذنش‌عدول‌نماید.۲۵ ‌سال قبل مال را در اختیار‌دیگری‌گذاشت‌بتصرف‌داده‌وکالت‌در‌انتقال‌رسمی‌نیز‌داد، مالا‌پس‌از‌ ۲۵ ‌سال‌خواهان بگوید از اذن‌پدرم‌عدول‌کردم. آن‌کسی‌که‌اذن‌می‌دهد‌می‌تواند عدول‌نماید. این‌وکالت‌نامه که اعتبار ندارد و بعد‌از‌فوت‌موکل از‌اعتبار‌می‌افتد. این‌وکالت‌نامه اصولا وکالت‌نامه نیست. بلکه باید گفت مبایعه نامه است. حداقل‌دلیل‌براین‌است‌که زمین را داده‌ام شروع به‌کشت کن برو اقساط بانک را نیز بده، کار ما را انجام بده، مورد وکالت‌را به خودت می‌دهم که به ثبت نیز برسانی. حالا آنها رفته‌اند و بنفع خودشان ملک را به ثبت رساند‌ه‌اند اما این ملک در تصرف و اختیار شخص خوانده بوده است. بنابراین در مالکیت او از نظر عرفی و شرعی هیچ بحثی نیست.. 
- ماده‌ای هم که در حکم به آن استناد شده یعنی ماده ۳۵ می‌گوید تصرف بعنوان مالکیت دلیل مالکیت است مگر اینکه خلافش ثابت شود. همه شهود نیز گفته‌اند و خود خواهان هم منکر نیست، که در این مدت تصرف عدوانی نبوده است.. 
- خود صاحب ملک بوده که دراختیار خوانده گذاشته و ۲۵ سال در تصرفش بوده است: این دلیل بر مالکیت است. این ماده ۲۲ قانون ثبت هم نمی‌تواند کاری بکند. و استدلال دادگاه‌درست‌است. و‌رأی شعبه سیزدهم دیوان عالی بنظر من صحیح نیست.. 
. رئیس: جناب آقای سلیمی. 
. - همانطور که فرمود‌ه‌اند بموجب ارثی که به خواهان رسیده و سند مالکیتی که در دست دارد ادعا دارد که این ملک مال او است و خوانده آنجا را تصرف غاصبانه کرده است.. 
خوانده جواب می‌دهد تصرف من غاصبانه نیست و سه دلیل می‌آورد.. 
- اول: وکالت‌نامه است که قرائت‌شده این وکالتنامه هیچ‌گونه دلالتی بر وقوع بیع ندارد او سندی داده که معمول است و اگر بخواهیم عرف محل را در نظر بگیریم اول قولنامه یا بیع نامه عادی می‌نویسند و فروشنده به خریدار وکالت‌می‌دهد تا کارهای مقدماتی را ازلحاظ دارائی و شهرداری و ثبتی و امثال آن انجام داده بعدا در دفترخانه حاضر شده و بصورت سند رسمی‌تنظیم کنند که این معمول محل است. بنابراین مدرک اصلی که باید نوشته و مکتوب باشد اصلا وجود ندارد و وکالت‌نامه دلیل بر وقوع بیع نیست.. 
- دوم: گواهان‌است‌که‌خوانده‌هفت‌گواه‌معرفی‌کرده‌است‌که‌سه‌نفر‌گفته‌اند‌بله‌ما دیدیم معامله‌انجام‌شده‌است. یکی‌از‌آنها ی. ف. است‌ایشان‌می‌گوید: مرحوم ف. به برادرم بدهکار بود و‌چون‌طلبکارها فشار آوردند مجبور شد زمین را بفروشد پس‌از فروش‌رفتیم‌محضر‌و‌وکالت‌نامه‌تنظیم‌کردیم‌قیمت‌زمین ۹ هزار‌تومان‌بود‌که قبلا پرداخته بود. یکی‌دیگر ص. خ. است‌که می‌گوید مرحوم ح. ف. مرا دید من باتفاق ح. ف. رفتیم و شخصی که بنام غ. ق. بود گفتیم اینجا را بخرید. گفتیم ۶ هزار تومان گفت (آقای غ.) قیمتش زیاد است من نمی‌خرم. بالاخره آقای س. ق. پدر خانمش به این قیمت آنجا را خرید بعد در تمام اینها نمی‌گوید خریداری کرده، بلکه ح. ف. وسیله دامادش این کار را انجام داده است.. 
- یکی دیگر ب. و. است ایشان می‌گوید ۲۰ سال قبل ح. ف. پیشنهاد فروش به غ. داد و او گفت من ۶ هزار تومان می‌خرم بعد از ۲ روز متوجه شدیم که به حاج ق. س. به ۹ هزار تومان فروخته است بعد حاج غ. پشیمان شد. این سه نفر تقریبا گواهی محکم داد‌ه‌اند اما ۴ نفر دیگر یکی از آنها م. ع. ح. است که می‌گوید من از مرحوم ح. ف. پرسیدم زمین را چه کار کردی گفت به حاج ک. س. فروختم و از اهالی شنیدم که ۹ هزار تومان فروخته است.. 
- پنجم ح. آ. است ایشان می‌گوید در ۲۰ سال پیش زمین را به س. فروختند شخص دیگری بنام ع. ا. می‌گوید از شخصی بنام ح. ب. ف. شنیدم بعد از فوت ح. ف. برادرش ی. زن او را از زمین بیرون کرد و زمین را به حاج ک. داد و بچه هایش را پیش خود آورد.. 
- یکی ح. ا. ک. است که می‌گوید از ح. ب. ف. شنیدم که بعد از فوت ح. ف. برادرش، زن او را ازخانه بیرون کرد و زمین را به ک. س. داد. خواهان می‌گوید اینها را قبول ندارم اینها چند شاهد فامیلی سببی و نسبی ایشان هستند سابقه کیفری دارند و معتاد هستند به تمام اینها اعتراض کرده و ایراد گرفته اما دادگاه به آن توجه نکرده و جواب نداده که بطورکلی واردمی‌باشد؟ یا خیر؟. 
- نحوه‌اظهارات‌شهود‌که‌این‌طور‌و‌به‌این‌کیفیت‌شهادت‌داد‌ه‌اند‌علم‌قاضی نیز که جناب آقای آل اسحاق فرمود‌ه‌اند قبول داریم اما علم قاضی هم باید جهاتش مورد قبول باشد که چه هست؟ اگر شهادت و وکالت‌نامه باشد در مقابل سند رسمی وارثی که به او رسیده باید متزلزل گردد آیا می‌توان گفت این موارد کافی است بنظر بنده با این وضعی که هست بیع واقع نشده و رأی شعبه‌دیوان‌عالی‌کشور صحیح است.. 
. رئیس: جناب آقای نیری. 
. - عمده مطالب را سروران گرامی‌آقایان آل اسحاق و مفید فرمود‌ه‌اند. البته اصل براین است که اسناد اعتبار دارد مگر اینکه خلافش ثابت شود ما در همین جلسه چند مورد را داشته‌ایم که شناسنامه که سند رسمی‌است رأی به ابطال آن داده‌ایم و دلیل ما این است که این شناسنامه مال این شخص نیست اصل بر این است که شناسنامه اعتبار دارد ولی اگر دلیل مقتضی اقامه شد که این شناسنامه مال این شخص نیست مال برادرش است که به او داد‌ه‌اند سنش را کم گرفته‌اند یا به هر دلیلی، ما قهرا نظر به ابطال داده‌ایم که چند مورد بوده است. اگر کسی زمین موقوفه را ثبت داده حال بیائیم بگوئیم این سند رسمی‌است و چشمهایمان را ببندیم و بگوئیم این ادله هیچ!، و یا اگر شرعا ثابت شود که این شخص زمین موقوفه را به ثبت داده یا زمین دیگران را به ثبت داده می‌آئیم ابطال می‌کنیم و نمی‌گوئیم سند است، سند باشد دلیلی است که خلافش ثابت‌شده است. ببینید الان درمحاضر، املاک با همین وکالت‌نامه‌ها فروخته می‌شود. در تهران که همه نیز باسواد هستند و دستشان نیز باز است الان املاک با چند واسطه همین بنگاه‌های املاک فروخته می‌شود. مشکل شهرداری دارد پایان کار ندارد مشکلات دیگر دارد لذا با وکالت‌نامه می‌فروشند ۲۵ سال قبل در دهی یک چیز طبیعی بوده و انصاف این است که این ادله‌ای که آقای قاضی در این جا به آن توجه کرده از نظر عادی علم آور است یعنی فروخته و وکالت‌تنظیم کرده است اگر نفروخته بود ۲۵ سال این زمین در دست اینها بود، او چه می‌کرده، تا وقتی پدر زنده بوده این بوده وقتی مرده باز این بوده پس ۲۵ سال زمین دست او چه می‌کرده، اجاره‌بوده‌یا‌مضاربه؟ و مساقات بوده؟ چه بوده؟ هیچ کدام نبوده.. 
- و اما مسأله شهود، در ده همه قوم و خویش هستند این به آن دختر می‌دهد از او دختر می‌گیرد همه داماد هم هستند پسرعمو هستند. شهادتی که آقایان داد‌ه‌اند چه آنهائی که مستقیما شهادت داد‌ه‌اند چه نقل‌قول از مرحوم مالک کرد‌ه‌اند. انصاف آن است که یک چیزی روشن است و آن این است که معامله انجام‌گرفته این زمین دردست خوانده بوده و ۲۵ سال روی آن کار کرده است و حالا که مورث خواهان فوت کرده و خوانده نتوانسته سند بگیرد خواهان از این فرصت استفاده کرده و به عنوان اینکه ارث به او رسیده رفته سند گرفته نظر بنده این است که درست است که سند بنام خواهان تنظیم‌شده ولی ادله کافی است که این بیع واقع‌شده و رأی دادگاه درست است.. 
. رئیس: جناب آقای هاشمی‌الحسینی. 
. - همانطور‌که آقای آل اسحاق فرمودند اولا دیوان‌عالی‌کشور در سه مورد. 
فقط حق دارد که رأی قاضی را بشکند که مسلم است که این سه مورد نیست.. 
- و ثانیا آنچه بنظر بنده می‌رسد همین مسأله سند رسمی‌موجب شده که شعبه سیزدهم دیوان کشور کم‌لطفی کرده و این‌طور رأی داد‌ه‌اند. این را باید توجه داشته باشند هنر دادگستری و هنر دادگاه این است که سندشکن باشند اگر دادگاه سندشکن نباشد فایده‌اش چیست؟. 
- همانطور که جناب آقای نیری فرمودند اگر بنا باشد سند شکسته نشود بطور کلی پرونده‌های شناسنامه باید بسته شود باب موقوفاتی که در زمان پهلوی حیف و میل شده همه سند مالکیت دارند این باب بسته شود؟. 
بالاتر از همه‌مسأله‌انصاف‌است‌که فرضا کسی بچه ندارد بچه‌ای می‌آورد و برایش شناسنامه می‌گیرد اگر قرار باشد ما وحشت کنیم که اسناد دولتی را باطل کنیم خوب این شخص بچه را آورده شناسنامه گرفته و بعدا اقرار کرده چندین بار که این بچه من نیست. و ادله قاطع وجود دارد که این بچه این شخص نیست و گاهی پزشک قانونی هم می‌گوید این آقا نطفه نداشته است پس باید این پرونده را جمع کنیم؟ وصیت هم از همین قبیل است بسیاری‌وصیت‌نامه‌ها‌هست‌که‌مخالف‌اسناد دولتی است. دیگر از همین‌قبیل‌بسیار است موقوفه است نسب است شناسنامه است. باین ترتیب اگر ما وحشت کنیم از شکستن اسناد دولتی باب بسیاری از دعاوی بسته می‌شود.. 
دلیل دیگر این است که در فقه و در امور مالی مسامحه شده، در باب حدود می‌گویند ۴ شاهد عادل اما درباب امور مالی، ۲ شاهد عادل مرد، گاهی یک شاهد مرد و ۲ زن در بعضی موارد ۴ زن و در بعضی موارد یک مرد و قسم.. 
همه اینها شرعی است. اماره نیست بالاتر از اماره است دلیل است دلیل قاطع است یک مرد و دو نفر زن می‌آید شهادت می‌دهد باید قاضی رأی بدهد. در بعضی موارد یک مرد عادل می‌آید شهادت می‌دهد و یک قسم ضمیمه می‌شود باید رأی بدهد حالا سند دولتی باشد یا نباشد فرق نمی‌کند. بالاتر از همه اینها مسأله وکالت‌می‌باشد این وکالت‌نامه از سرتا پایش مشخص است که بیعنامه است. بنابراین رأی دادگاه صحیح است.. 
. رئیس: جناب آقای احمد رضائی. 
. - رسیدگی به پرونده‌ها تابع خواسته و دلایل موجود در پرونده است ما باید آن ادله را با یکدیگر مقایسه کنیم هر کدام تاب مقاومتش بیشتر بود اثرش بیشتر بود از آن حمایت کنیم ما به موجب قانون ثبت اسناد طبق ماده ۲۲ قانون ثبت می‌گوئیم که دولت کسی را که ملک در دفتر املاک بنام او به ثبت رسیده است مالک می‌شناسد وقتی دولت این مالک را به این ترتیب می‌شناسد به تبع باید مورد حمایت‌قانونی قرارگیرد.. 
- بنابراین هنگامی‌که سند مالکیتی بنام خواهان صادر شده است که قسمتی از خواهرش منتقل‌شده و قسمتی هم بنام خودش سند مالکیت صادر شده مادام که به یک طریق قانونی بطلان این سند اعلام‌نشده باشد مطابق قانون ثبت معتبر است و ما باید به او بها بدهیم.. 
- اینجا هم دادخواستی بعنوان ابطال این سند مالکیت داده نشده است. بنابراین تاموقعی که سند به یک نحو قانونی باطل نشده، و ازدرجه اعتبار نیفتاده معتبر است. و ما باید از آن حمایت کنیم.. 
- مطلبی که خوانده دعوا به عنوان دلایل خودش قرار داده است یکی وجود وکالت‌نامه است ما می‌دانیم که وکالت‌عقدی است جائز. و عمل به وکالت‌مادام که موکل زنده باشد معتبر است بعد از فوتش از درجه اعتبار قانونی می‌افتد اگر این شخص خوانده خریدار بود حق داشت که همین کارها را برای خود انجام بدهد و سند مالکیت بگیرد می‌گرفت و معتبر بود. بعد از فوت موکل این سند ((وکالت‌نامه)) دیگر اعتبار ندارد بنابراین اگر ایشان برای خودش حقی قائل بود همان طور که آقایان می‌فرمایند در ده همه فامیل هستند و همه همدیگر را می‌شناسند و نسبت دارند. بنابراین از فوت و زنده بودن و مرگ و میر همدیگر سریعا مطلع می‌شوند بخصوص که این شخص بقول خودش روی این زمین کار می‌کرده، اگر مالک می‌بود اگر خریده بود می‌رفت فکر می‌کرد سند بنام خودشان بگیرند آن وقت اعتراضی می‌کرد و دادخواستی می‌داد و اقدامی‌می‌کرد که نکرده است. بعد در این وکالت‌نامه درست است که به اختیار داده‌شده است که بفروشد و بدهیها را بدهد و پولش را بگیرد و امثال ذلک. قیدی هم نشده است که پولش را برای خودش استفاده کند.. 
- ثانیا: اگر خوانده ملک را خریداری کرده بود یک قولنامه عادی یا مبایعه نامه عادی تنظیم می‌کرد بعد این وکالت‌نامه را می‌گرفت برای انجام امورش که چنین چیزی هم ارائه نشده است.. 
- تصرفی‌که‌مورد‌ادعای‌خوانده‌بوده‌و‌دادگاه‌روی‌آن‌تکیه‌کرده‌ماده‌ ۳۵ تصرفی را معتبر می‌داند در مقابل‌دو‌نفر‌که‌هیچ‌کدامشان‌سند‌نداشته‌باشند‌یا‌دلیل‌قوی‌نداشته‌باشند‌ما‌در‌مقابل سند‌رسمی، تصرف‌را‌نمی‌توانیم‌دلیل‌مالکیت‌بدانیم‌مگر‌آنکه‌آن‌سند‌ابطال‌شود‌بعد‌بیائیم روی تصرفات ببینیم کدام تصرفاتشان قوی‌تر است بنابراین تا موقعی که این سند ابطال نشده این تصرف ولو ۵۰ سال باشد دلیل مالکیت تلقی نمی‌شود.. 
- مطلب دیگری که مورد توجه دادگاه قرار گرفته شهادت شهود است که جناب آقای سلیمی‌اظهارات شهود را قرائت فرمود‌ه‌اند از این هفت نفر شاهد سه نفر علی‌الظاهراظهار اطلاع کرد‌ه‌اند بر اینکه بیعی واقع‌شده باشد که آنها بنحو پراکنده گفته‌اند. یکی قیمت را ۹ هزار تومان تعیین کرده است یکی قیمت را ۶ هزار تومان تعیین کرده است یکی گفته دیگران گفته‌اند کسی دیگر گفته است که من ۶ هزار تومان می‌خرم که علی‌الظاهر خریدار بوده. بعد چند نفر از شهود یکی دو نفرشان از متوفی نقل‌قول کرد‌ه‌اند که او گفته است که این ملک را فروخته‌ام دو نفر دیگر گفته‌اند برادر متوفی بعد از فوتش خانمش را از خانه بیرون کرد و ملک او را به این خریدار داد. نگفته که فروخت. نگفته که فروخته بود و به او تحویل داد. بنابراین، شهادت شهود، علاوه بر این‌که متفرق گفته‌شده، ضد و نقیض هم هست. دو نفر گفته‌اند برادر متوفی بعد از فوت به خریدار داده، دو نفر یا یکی از آنها گفته‌اند که ما ازخود خریدار شنیده بودیم که ملک را به او فروخته و سه نفر دیگر که تقریبا اظهار بی اطلاعی از وقوع بیع کرد‌ه‌اند منجزا نگفته‌اند که به چه ترتیب بیع واقع‌شده، فقط یکی گفته همراهش رفتم به دفترخانه وکالت‌نامه را می‌خواست تنظیم کند. بقیه بترتیبی نگفته‌اند که افاده وقوع بیع بشود.. 
- و اما درخصوص مسأله عدول از اذن، شعبه سیزدهم گفته است که اگر برای تصرف اذنی وجود داشته است، دادخواست برای عدول از اذن داده‌شده است. بحث این نبود که اذن اول داده‌شده بود. و بعد از اذن عدول کرد‌ه‌اند یا وارث می‌تواند عدول کند یا نکند.. 
- مطلب دیگری که مورد توجه است در وکالت‌نامه‌ای که برای انجام امور آن زمین، این وکالت‌داده شده، ۲۰ هزار متر مربع قید شده حال آنکه وقتی خواسته‌اند مالکیت بگیرند ۲۴ هزار متر مربع زمین بوده، الان اختلاف در مورد تصرف یا مالکیت یا خرید ۹ هزار متر است بنابراین اینها همه خودش قرینه است. که آن وکالت‌نامه صرفنظر از این‌که با فوت موکل دیگر هیچ اثری ندارد و بیع نامه نمی‌تواند باشد بعد ما مواجه هستیم با یک سند مالکیت رسمی‌بدون غل و غش، و ظاهرا یک مشت ادله ضعیفتر، ممکن است اگر این سند نمی‌بود یا به این شکل سند تنظیم نشده بود یا اگر آن متصرف‌یا‌خریدار‌مدعی‌خرید‌بود‌و‌دادخواست ابطال سند داده بود آن وقت ما این دلائل را بررسی‌می‌کردیم. هنوز‌آن‌سند‌باطل‌نشده‌است‌که‌ما‌بگوئیم که دادگاه می‌تواند به شهادت شهود ترتیب اثری بدهد. خوانده چرا در ظرف این ۲۵ سال اعتراض نکرد وقتی هم که اینها سند مالکیت می‌گرفتند و تقسیم کردند و خواهر سهم خودش را به برادر انتقال داد این متصرف اعتراض نکرد که چرا ملک مرا می‌فروشید بنابراین من معتقدم با این اوصاف که در پرونده و دادخواست هست و ادله‌ای که وجود دارد نتیجتا رأی شعبه سیزدهم دیوان عالی‌کشور صحیح است.. 
. رئیس: جناب آقای ابراهیمی. 
. - به این نکته توجه بفرمائید که این سند ۶ دانگ مالکیت در زمانی که وکالت‌نامه تنظیم می‌شده صادر شده بوده است. یعنی در سال ۱۳۴۴ شخص موکل سند بنام خودش داشته و وکالت‌داده و خریدار مدعی است که یک هکتار از این ملک را خریده، نه دو هکتار را که موضوع سند است. و اما اظهارات شهود:. 
- آقای‌ی. ف. می‌گوید: آن پسر برادرم است و خوانده هم پدرخانم من است ولی من از روی ایمان و اعتقاد قلبی به خداوند متعال هرچه می‌دانم می‌گویم.. 
- مرحوم ح. ف. برادرم بود و من کاملا از جزئیات معامله اطلاع دارم مرحوم ح. ف. بدهکار بود چون طلبکاران فشار می‌آوردند او مجبور شد که زمین را بفروشد بعد از فروش هم رفتیم دفتر خانه وکالت‌نامه رسمی‌تنظیم شد من بعنوان شاهد امضاء کردم، قیمت زمین ۹ هزار تومان بود که نقدا به ح. ف. تحویل شد و معامله در سال ۱۳۴۶ ‌انجام شد و در همان‌تاریخ‌ملک‌به تصرف خریدار درآمد.. 
- ص. خ. می‌گوید: قسم می‌خورم که حقیقت را بگویم (اولین شاهد ۶۰ ساله است) و (دومین شاهد که الان می‌خوانم ۷۰ ساله است.). 
- قسم می‌خورم‌که‌حقیقت‌را‌بگویم: قضیه‌این‌است‌که‌چندین سال قبل مرحوم ح. ف. من و شخص‌دیگری بنام ا. گ. را صدا زد و گفت‌که زمین مرا بفروش. ما هم یک‌نفر پیدا‌ک ردیم بنام غ. که زمین می‌خرید. او زمین را به ۶ هزار‌تومان خواست که من زمین را نفروختم گفتم کم است بعد ما پیش طلبکار بنام حاجی ر. خ. رفتیم و گفتیم که اصل طلب را بگیرد. بعد آقای س. حاضر شد زمین را به ۹ هزار تومان بخرد چون ح. مریض بود من با برادرم بنام‌ی. رفتیم زمین را متر کردیم یک هکتار شد زمین را تحویل ح. دادیم و موقع صحبت و معامله و تمامی شرایط و تحویل مبیع و ثمن کلا حضور داشتیم بعد از سه روز که از معامله گذشت طرفین به دفترخانه رفتند و وکالت‌نامه تنظیم کردند. آقای ب. و. و م. ح. و ح. آ. هم به همین کیفیت شهادت می‌دهند بعد دو نفری که شهادت داد‌ه‌اند استناد کردند به اظهارات ح. ب. ف. که ح. ب. ف. می‌گفت: بعد از آقای صاحب زمین برادر او آمد زمین را بزور گرفت و تحویل ک. س. داد. آقای ح. ب. ف. طی نامه‌ای بشماره ۳۶۹۷ - ۶ / ۶ / ۷۲ به دادگاه گنبد می‌نویسد. افرادی که بنام ع. و ح. ک. از قول اینجانب حرفهائی را علیه حاج ک. س. نقل کرد‌ه‌اند دروغ است و مرحوم ح. ف. در حیات خودش زمین را به ک. س. فروخت و تحویل ایشان داد.. 
آقای‌رضائی‌که‌می‌فرمایند‌ابطال‌سندنخواسته، این آقا خواهان دعوا نیست. الزام به تنظیم‌سند‌نخواسته‌است‌که‌ابطال‌سند‌را بخواهد. سندی وجود دارد، مدعی خریدش است و خودش‌هم‌متصرف‌است‌خوانده‌دعوا‌است‌خواهان‌دعوا نیست که ابطال سند را بخواهد.. 
. رئیس: شما‌ببینید‌مرحوم‌شیخ‌انصاری‌قدس‌سره‌الشریف از یک روایت جناب زراره که مبنای‌بحث‌استصحاب‌بوده‌چه‌مطالب‌عمیقی‌از آن استنباط کرده و چه مباحث دقیقی را بر آن پایه‌گذاری‌کرده‌است‌که‌نتیجه‌آن‌کتاب‌عظیم‌استصحاب شیخ شده است. این برکاتی است که این‌عالم‌بزرگ‌و‌تالی‌تلو‌معصوم‌از‌یک روایت نصیب جامعه اسلامی‌کرده است. حال ببینید اگر این جمجمه‌ها در این مباحث قضائی و روایات مربوط به قضا کار می‌کردند چه فوائد عظیمی‌را بدست ما می‌دادند که امروز گرفتاری ما کمتر بود.. 
. - جناب آقای مرندی که فرمود‌ه‌اند: در قرآن بینه به معنی شاهدین استماع نشده است بینات یعنی البینه … روشن می‌کند دعوا را،. 
- مثال زدن به مسأله یوسف صدیق سلام‌الله علیه قرینه یعنی آنجا هم قرینه، این خانم خیلی زبان چالاک بوده، ریاست بیت را هم که داشت و می‌خواست بگوید. مرد … ببین، این چطور به حریم تو تاخت و تاز کرد.. 
- ملاحظه می‌کنید جای حساسی بود. این با قرینه که آی، ای سید بزرگ خانه دست و پایت را گم نکن ببین اماره اینجاست یا نه، خوب اگر یوسف رفته بالای سرش و خانم مقاومت کرده جلوی پیراهنش را چنگ زده و کشیده و پاره کرده و اگر نه این خانم در تعقیب یوسف بوده، ملاحظه کن پیراهن از پشت سر دلیل شده، خودآقایان درباب نزاع زن وشوهر با قرینه حکم می‌کنند، نمی‌کنید. در محضر جنابعالی زن و شوهر نزاع کرد‌ه‌اند آمد‌ه‌اند و یک سشوار هم دستشان، زن می‌گوید آقا سشوار مال من است. قرینه قائم است که آیا مال خانم، اگر چه بگویند مرد هم سشوار می‌زند و امثال ذالک بله من خیال می‌کنم بعدها بزرگان و فقهای ما واقعا گسترده کرد‌ه‌اند.. 
جناب آقای اذانی. 
- علت اینکه من فکر کردم که دو سه دقیقه وقت دوستان را بگیرم این بود که من در دادخواست دیدم ۹ هزار متر مربع خلع ید خواسته‌شده، در سند‌پدر (متوفی) دیدم ۲۰ هزار متر مربع است در سند خواهان دیدم ۲۴۷۰۰ متر مربع است.. 
- این توهم برای من پیش آمد که اگر این دعوا تأیید بشود یعنی این رأی، دادگاه‌ها فردا آیا این خوانده دعوا (متقاضی) تمام موضوع سند یا آن مقداری که مورد دادخواست است می‌شود. اما پرونده را گرفتم و مطالعه کردم به این نتیجه رسیدم.. 
- اولا: در وکالتنامه آن جائی که وکالت‌به او داده‌شده که برود و این سند خریداری از متوفی را آزاد کند، آن جائی که باید بگوید ششدانگ، دو دانگ یا سه دانگ پاک‌شده، بهتر این بوده که دادگاه یا دیوان عالی کشور در مراحل رسیدگی دستور می‌دادند که فتوکپی یا رونوشتی از وکالت‌نامه گرفته شود.. 
- اما خود خوانده دعوا خوشبختانه این مسأله را حل کرده و دریک لایحه‌ای که بشماره … - ۱۲ / ۴ / ۷۲ ثبت‌شده آنجا گفته با مراجعه به من وکالت‌داده شده با مراجعه به دفترخانه ۴ گنبد نسبت به دریافت وکالت جهت فک رهن زمین از بانک … و انتقال سه دانگ پلاک … بنابراین، این مشکلی که در تمام گزارش ندیده بودم مطلب را برای من حل کرد. حالا چرا ۹ هزار متر مربع برای سه دانگ ولی درحالی‌که تمامش ۲۴۷۰۰ متر مربع است این یک مسأله‌ای است که باید خود دادگاه حل کند و به ما ارتباطی ندارد.. 
- اما در ماهیت اگر صرف وکالت‌نامه بود ما می‌توانستیم بگوئیم این وکالت‌نامه است و بیعی واقع نشده اما وقتی این وکالت‌نامه قرین می‌شود با تصرفات ۲۵ ساله و با آن شهادت شهود بنظر من رأی دادگاه‌ها صحیح است.. 
. رئیس: اگر اجازه می‌فرمائید کفایت مذاکرات را اعلام کنم. مذاکرات کافی است جناب آقای ادیب رضوی نظریه آقای دادستان محترم کل کشور را قرائت فرمائید.. 
. - نظر به اینکه از رسیدگیهای انجام‌شده استنباط می‌شود معامله به صورت شرعی واقع‌شده و وکالت‌نامه‌ای که داده‌شده کاشف از. 
. 
وقوع معامله می‌باشد و از ۲۵ سال قبل ملک به تصرف خوانده داده‌شده، و شهود مراتب وقوع معامله را بین مورث خواهان و خوانده تأیید کرد‌ه‌اند بنابراین آرای دادگاه‌ها مبنی بر رد دعوی خواهان موجه بوده و مورد تأیید است.. 
. رئیس: آقایان آراء خود را در اوراق رأی مرقوم فرمایند.. 
. . 
. رئیس: عده حاضر درجلسه ۵۳ نفر بودند اکثریت به تعداد ۳۳ نفر رأی دادگاه‌ها را صحیح تشخیص دادند و اقلیت ۲۰ نفر رأی شعبه سیزدهم دیوان عالی کشور را پذیرفته‌اند.. متن رأی. رأی شماره ۲۱ - ۱۱ / ۷ / ۱۳۷۴. 
هیأت عمومی‌شعب حقوقی دیوان عالی کشور. 
 (اصراری). 
. 
اعتراضات آقای وکیل تجدیدنظرخواه نسبت به دادنامه شماره ۷۳ / ۴۵۶ مورخ ۷ / ۸ / ۷۳ صادره از دادگاه حقوقی یک شهرستان گرگان مؤثر و موجه نیست و نقض رأی تجدیدنظرخواسته را ایجاب نمی‌کند و با عنایت به اوراق پرونده به ویژه اظهارات شهود (و اینکه تشخیص درجه اعتبار شهادت شهود به موجب ماده ۴۲۴ قانون آ. د. م. با قاضی دادگاه است) و بقرینه مفاد وکالت‌نامه رسمی‌شماره ۶۱۸۲۰ - ۳ / ۳ / ۴۶ دفترخانه شماره ۴ گنبد کاووس و تصرفات ممتد تجدیدنظرخوانده دادنامه تجدیدنظرخواسته مشعر به احراز مالکیت آقای ک. س. و رد دعوی آقای م. ف. بخواسته خلع ید از نه هزار متر مربع زمین مزروعی‌از پلاک … فرعی از … اصلی واقع در قریه قلی تپه بخش ۹ ثبت‌گرگان باکثریت آراء صحیح و بلااشکال و‌منطبق با اوراق پرونده و موازین قانونی تشخیص و ابرام می‌شود.. 
هیأت‌عمومی‌دیوان‌عالی‌کشور (شعب‌حقوقی). 
. 
. 
<#>
. مقدمه. علت طرح:. اختلاف نظ ر بین شعبه نوزدهم دیوان عالی کشور با شعب. 
در ساعت ۱۰ روز سه‌شنبه ۱۱ / ۷ / ۱۳۷۴ جلسه هیأت‌عمومی شعب‌حقوقی دیوان‌عالی‌کشور بریاست حضرت آیت‌الله محمد محمدی گیلانی رئیس دیوان‌عالی‌کشور و با حضور جنابان آقایان قضات دیوان‌عالی‌شور و نماینده جناب آقای دادستان کل کشور تشکیل و با اعلام ریاست دیوان‌عالی‌کشور رسمیت یافت.. 
. رئیس: دادنامة شماره ۵ / ۴ / ۷۴ شعبه نوزدهم دیوان‌عالی‌کشور بتصدی جناب‌آقای سیدعبدالله رضائی رئیس و جناب‌آقای سیدجعفر موسوی مستشار مطرح است. جناب‌آقای رضائی دادنامه شعبه را قرائت فرمایند.. 
. . خلاصه جریان پرونده. خلاصه جریان پرونده: شرکت ط. بمدیریت آقایان ع. س. ن. و ع. آ. علیه شرکت ماشینهای راهسازی بمدیریت آقایان ک. ج. و م. ش. در تاریخ ۳۱ / ۲ / ۷۰ دادخواستی بخواسته صدور حکم بر الزام و محکومیت خوانده به تنظیم سند رسمی انتقال سه دانگ از ششدانگ عرصه و اعیان ساختمان ک. سابق مقوم به سه میلیون ریال به دادگاه تقدیم و باستناد مدارک پیوست و با این توضیح که سه دانگ از ششدانگ پلاکهای … اصلی و سه دانگ از پلاکهای ۱ فرعی از … و … و … و … و … و … و … و … را از شرکت مرقوم خریده و حاضر به تنظیم سند رسمی نیست خواستار صدور حکم شده متقابلا آقای د. ف. وکیل شرکت فوق‌الذکر علیه شرکت ط. درتاریخ ۱۰ / ۹ / ۷۰ دادخواستی بخواسته خلع ید از ساختمان فوق‌الاشعار مقوم به دویست و دو هزار تومان تقدیم دادگاه نموده و باستناد مدارک ضمیمه و با این توضیح که موضوع دعوی بطور موقت در اختیار شرکت خوانده قرار گرفته نه بصورت فروش خواستار صدورحکم به محکومیت شرکت خوانده‌شده است.. 
دعاوی مطروح با کلاسه ۶۸۰ - ۴۶۷ - ۷۰ در شعبه بیست و هفتم دادگاه حقوقی یک تحت بررسی قرار گرفته و مرجع مذکور پس از جری تشریفات قانونی با توجه به اظهارات و مدارک ابرازی و مدافعات متداعیین سرانجام در تاریخ ۱۸ / ۷ / ۷۱ اقدام به صدور نظریه نموده و سپس بعلت حذف ماده ۱۴ قانون سابق در تاریخ ۱۵ / ۲ / ۷۱ طبق دادنامه شماره ۱۲۵ - ۱۲۴:. 
توجها به اینکه آقای آ. که در اجرای لایحه‌قانونی تعیین‌مدیر یا مدیران حسب‌ابلاغیه شماره ۲۰۹۸۰ - ۱۱۰۰۴۲ مورخ ۱ / ۴ / ۶۴ بسمت مدیریت شرکت منصوب‌شده و فقط مجاز به امضاء اسناد تعهدآور شرکت که عبارت ازچک و سفته و بروات و اسنادی نظیر آنها بوده و فروش رقبات و انجام قراردادها خارج از حیطه اجازه اوست زیرا این‌معاملات موجب‌افزایش و یا کاهش‌سرمایه شرکت است و تصمیم راجع به آن در انحصار مجمع عمومی شرکت است و خارج از صلاحیت مدیران (هیأت‌مدیره) می‌باشد و خلاصه سمت آقای آ. در مورد فروش محرز نیست و دخالت وی در فروش فضولی بوده و شرکت آنرا امضاء ننموده بنا به مطالب یاد شده در مورد دعوی اصلی حکم به بطلان دعوی صادر و در مورد دعوی تقابل با احراز مالکیت خواهان و تصرفات غیرمجاز خوانده و عدم ارائه دلیل بر انتقال مال به وی با ناقل صحیح قانونی حکم به‌خلع ید شرکت ط. از رقبه متنازع فیه صادر و اعلام داشته.. 
آقای ح. ع. را. وکیل شرکت محکوم از رأی مزبور تجدیدنظرخواسته و با ارسال لایحه و ذکر دلائلی از قبیل اینکه معامله بطور صحیح بین موکل و شرکت ماشینهای راهسازی صورت گرفته و مورد موافقت مقامات مربوطه قرار گرفته و تردیدی در صحت و تحقق معامله نیست و طبق ماده ۱۱۸ قانون تجارت مدیران شرکت دارای کلیه اختیارات لازم برای اداره شرکت می‌باشند و چنانچه معامله انجام‌شده را خارج از جریان عادی شرکت بدانیم که موکول به تصویب وزارتخانه مربوطه باشد طی نامه شماره ۵۳۳۳۸ - ۱۱ - ۱۹ / ۸ / ۶۴ انجام معامله از طریق وزارتخانه بلامانع اعلام‌شده و درنامه دیگر توجیه نموده که چون خریدار شرکت دولتی است مورد [معامله] با قیمت کارشناسی و بصورت اقساط دهساله به وی واگذار شده و درخواست نقض دادنامه تجدیدنظرخواسته را نموده در این ارتباط پرونده به دیوان عالی‌کشور ارسال و به این شعبه ارجاع گردیده و طبق دادنامه شماره ۵۷ / ۷۳ / ۱۹ این شعبه:. 
بعلت تحقق معامله و باستناد ماده ۱۷ اساسنامه که هیأت‌مدیره را درانجام تمام یا قسمتی از اختیارات پیش‌بینی‌شده در ماده ۱۶ اساسنامه که از جمله خرید وفروش و اجاره اموال شرکت اعم از منقول و غیرمنقول مجاز دانسته و با التفات به اینکه فروشنده بعنوان سرپرست شرکت از سوی وزارت بازرگانی موضوع ابلاغیه شماره ۲ / ۱۱۰۴ - ۶ / ۶ / ۶۴ با اختیارات مصرحه در ابلاغ مزبور انتخاب‌شده و حصر اختیارات مفوضه به امضاء اسناد تعهدآور فاقد محمل قانونی است و با عنایت به اینکه دلیلی بر این مطلب که انجام معامله جهت نقصان سرمایه شرکت صورت گرفته ارائه‌شده و بعلاوه مدرکی دال بر اینکه موضوع معامله جزء سرمایه شرکت است در پرونده وجود ندارد بخصوص که شرکت از نوع شرکت سهامی است که معمولا وجوه نقدی سرمایه آنرا تشکیل می‌هد دادنامه تجدیدنظرخواسته نقض گردیده و پرونده جهت رسیدگی به دادگاه دیگر حقوقی یک تهران ارجاع شده.. 
شعبه بیست‌وهشتم دادگاه حقوقی یک تهران با کلاسه پرونده ۳۹۲ - ۱۳۷ - ۷۳ در جریان رسیدگی واقع‌شده و طی دادنامه شماره ۲۹۸ - ۲۹۷ مورخ ۹ / ۷ / ۷۳:. 
نظر به اینکه ماده ۱۸ اساسنامه شرکت اسنادی را معتبر دانسته که علاوه بر داشتن یک یا دو امضاء ممهور به مهر شرکت باشد و اثری از جهت شرکت در قرارداد مورد بحث نیست و آقای آ. که بعنوان سرپرست تعیین‌شده دارای اختیارات مفوض به مدیرعامل است و طبق ماده ۸۶ اساسنامه فروش اموال غیرمنقول از اختیارات هیأت مدیره که می‌تواند آن را به مدیرعامل تفویض کند و درمانحن فیه چنین اختیاری به آقای آ. داده نشده و مستندا به بند ج ماده ۷ قانون تجدیدنظر آراء دادگاه‌ها نتیجتا با اصرار نسبت به رأی شعبه بیست و هفتم حقوقی یک تهران حکم بر بطلان دعوی اصلی و خلع ید خوانده دعوی تقابل از مایملک شرکت ماشینهای راهسازی صادر و اعلام داشته.. 
آقای ح. ع. ر. وکیل شرکت ط. از دادنامه موصوف تجدیدنظرخواسته و مجددا پرونده به دیوان‌عالی‌کشور ارسال و به این شعبه ارجاع گردیده و پس از شور اخذ تصمیم بعمل خواهدآمد.. 
هیأت شعبه درتاریخ بالا تشکیل‌گردید پس از قرائت گزارش آقای س. ع. ر. عضوممیز و اوراق پرونده در مورد تجدیدنظرخواهی از دادنامه شماره ۲۹۸ - ۲۹۷ صادر از شعبه بیست‌وهشتم حقوقی یک تهران مشاوره نموده چنین رأی می‌دهند:. 
با توجه به استدلال دادگاه و استناد به علل و اسباب حکم منقوض رسیدگی به درخواست تجدیدنظر از رأی شماره ۲۹۸ - ۲۹۷ مورخ ۹ / ۷ / ۷۳ صادر از ناحیه شعبه بیست‌وهشتم دادگاه حقوقی یک تهران طبق ماده ۵۷۶ قانون آئین دادرسی مدنی در صلاحیت هیأت عمومی شعب حقوقی دیوان‌عالی‌کشور است لذا پرونده جهت طرح به محضر ریاست محترم دیوان‌عالی‌کشور تقدیم می‌گردد.. 
شعبة نوزدهم دیوان‌عالی‌کشور. مذاکرات. رئیس: جناب‌آقای رضائی چنانچه توضیحی در زمینه گزارش و رأی دارید بفرمائید.. 
. - اساس اختلافات و بحثی که باید مورد نظر باشد این است که استدلال دادگاه بر چه محوری دور می‌زند و استدلال دیوان بر چه محور.. 
اگرما به این دو استدلال توجه‌کنیم هرکدام مورد قبول آقایان شد رأی می‌دهند. بحث این است که آیا مدیرعامل اختیار فروش اموال شرکت را دارد یا فقط مأمور است که سفته‌ها و بروات و چکها را امضاء کند یا بطورکلی مدیرعامل می‌تواند اموال منقول و غیرمنقول شرکت را هم بفروشد؟ دادگاه‌ها می‌گویند که مدیرعامل چنین حقی را ندارد فقط اختیاراتی که دارد آن است که می‌تواند اسناد تعهدآور را از قبیل بروات و سفته و چک را امضا کند. اما اگر بخواهد اموال منقول یا غیرمنقول شرکت را بفروش برساند تصمیم‌گیری با هیأت مدیره است و به او (مدیرعامل) چنین اختیاری تفویض نشده است. و بعد یک جمله هم اضافه می‌کند که فروش مال غیرمنقول موجب کاهش یا افزایش سرمایه شرکت می‌شود و طبق قانون تجارت در مورد افزایش سرمایه شرکت تصمیم‌گیری فقط با هیأت مدیره است و در ما نحن فیه فروش این سه دانگ شرکت ک. باعث افزایش و کاهش و لذا معامله‌ای که از طریق این مدیرعامل صورت گرفته صورت قانونی ندارد و صحیح نیست فلذا باید شرکت متصرف خلع ید نماید.. 
استدلال ما براین محور است: طبق قانون مدیرعامل دارای اختیارات تامه شرکت است که می‌تواند معاملاتی که مربوط به شرکت است چه در منقول چه در غیرمنقول انجام بدهد مگر اینکه در جائی قانون استثنا کرده باشد و آن جائی است که موجب افزایش یا کاهش سرمایه شود و درمانحن فیه فروش این مال غیرمنقول برای کاهش یا افزایش سرمایه شرکت نیست زیرا شرکت مورد بحث شرکت سهامی است و شرکت سهامی سرمایه‌اش وجوه نقدی است نه اموال منقول و غیرمنقول، و چون سرمایه‌اش وجوه نقدی است و این محل مورد بحث جزء سرمایه شرکت نبوده بلکه از اموالی است که مدیرعامل با اختیاراتی که به او تفویض شده‌است می‌تواند آن را بفروشد، لذا حال که فروخت معامله‌اش صحیح است و طبق همان دادخواست تقابل شرکت فروشنده ملزم است سند بدهد.. 
ماده ۱۱۸ قانون تجارت می‌گوید: جز درباره موضوعاتی که بموجب مقررات این قانون اخذ تصمیم و اقدام درباره آنها درصلاحیت خاص مجامع عمومی است مدیران شرکت دارای کلیه اختیارات لازم برای اداره امور شرکت می‌باشند مشروط بر اینکه تصمیمات و اقدامات آنها درحدود موضوع شرکت باشد.. 
محدودکردن اختیارات مدیران شرکت در اساسنامه یا بموجب تصمیمات مجامع عمومی فقط از لحاظ روابط بین مدیران‌و صاحبان سهام معتبراست و در مقابل اشخاص ثالث باطل و کان لم یکن است.. 
محدود کردن اختیار مدیرعامل در بین خود شرکت و مدیران در اختیار مجمع عمومی است که محدودش می‌کند. اما اگر شرکت یا شخص ثالثی معامله‌ای کرد مثل مانحن‌فیه دیگر نمی‌تواند معزولش کند.. 
در ماده ۱۷ اساسنامه هم که ناظر به ماده ۱۶ است اختیار به مدیر می‌دهد که اموال شرکت را چه منقول و چه غیرمنقول بفروش برسانند. بنابراین از نظر شعبه دیوان تردیدی در این نیست که فروشنده اختیار داشته این مال را بفروشد و ملزم است که مال را در دفتر اسناد رسمی بنام شرکت خریدار منتقل کند.. 
. رئیس: جناب آقای حسین سلیمی. 
. - در این پرونده بموجب قولنامه ۱ / ۲ / ۶۵ شرکت ماشینهای راه‌سازی به نمایندگی ا. ش. خریدار و شرکت خدمات بازرگانی ط. به نمایندگی ج. م. ن. خرید و فروش بطور صریح و قاطع انجام‌شده است.. 
نوشته‌اند مبلغ بیع نامه یا قولنامه بمبلغ ۴۳۰ میلیون ریال که خریدار مبلغ ۳۵۰ میلیون ریال آن را به فروشنده پرداخت و بقیه را در محضر به فروشنده پرداخت نماید یعنی معامله انجام‌شده و خرید وفروش هم بطور کلی انجام‌شده البته نوشته‌اند کلیه مخارج بعهدة فروشنده است.. 
مورد معامله: سه دانگ از ۶ دانگ ساختمان شش طبقه با زیرزمین و پارکینگ به شماره سند و شماره پروانه ساختمان، این معامله به این کیفیت انجام‌شده، قسمتی از ثمن هم پرداخت‌شده و قسمت دیگر از ثمن هم در موقع تنظیم سند داده می‌شود.. 
در اینجا اختلافی که پیش‌آمده، آنطورکه بنده استنباط کرده‌ام و منظور پرونده است اختلاف دادگاه‌ها با شعبه دیوان‌عالی‌کشور یعنی با شعبه نوزدهم اختلاف سر این مسأله است که دادگاه‌ها معتقد هستند که معامله با این بیع نامه انجام‌شده ولی شرایطی داشته است از جمله شرایطش این است که می‌بایستی در اینجا نمایندگی که داده می‌شد به امضای دو نفر و ممهور به مهر شرکت باشد، خلاصه استدلال دادگاه‌ها براین اساس است می‌گویند رعایت تشریفات اساسنامه نشده، مطابق اسناسنامه عمل نشده، بنابراین چون عمل نشده معامله باطل است. خلاصه حرف دادگاه بیشتر بر این اساس است و شعبه دیوان کشور نظرش این است که نه، این کارها انجام‌شده و بیع هم صحیح انجام‌شده و هیچگونه ایراد و اشکالی در آن نیست.. 
وکلای طرفین هم بطور مفصل بحث کرده‌اند و هرکدام دلائلی را عنوان کرده‌اند حال اگر چنانچه در بین هیأت مدیره یا مدیرعامل اختلافی شده باشد در نحوه عمل به اساسنامه هیچ کدام اینها در بین اشخاص ثالث معتبر نیست چون اشخاص ثالث بیعی را انجام داده‌اند و پولی داده و ملکی را خریداری کرده‌اند حال به فرض که در اینجا اساسنامه را رعایت نکرده‌اند ارتباطی به اشخاص ثالث و کسانی که خارج از این هیأت مدیره هستند ندارند.. 
ماده ۱۱۸ را خواندند. حالا بنده ماده ۱۳۵ را می‌خوانم.. 
ماده ۱۳۵ قانون‌تجارت در این باره است، می‌گوید: کلیه اعمال‌و اقدامات مدیران و مدیرعامل شرکت درمقابل اشخاص ثالث نافذ و معتبر است و نمی‌توان بعذر عدم اجرای تشریفات مربوط به طرز انتخاب آنها، اعمال و اقدامات آنان را غیرمعتبر دانست. یعنی بفرض اینکه اینها خلاف اساسنامه عمل کرده باشند در مقابل اشخاص ثالث هیچگونه اعتباری ندارد.. 
بنابراین بنظر بنده معامله صددرصد انجام‌شده و درست هم هست و با این کیفیت بنظر بنده نظر شعبه صحیح است.. 
. رئیس: جناب آقای فاتحی. 
. - شرکت ک. از شرکتهای معظم و بزرگی است که بعد از انقلاب مصادره شده است و دولت برای آنها مدیرتعیین کرده است. و آن یک قانون خاصی دارد که در آن قانون گفته‌اند برای این شرکتها مدیرانی را تعیین می‌کنند که اختیار مدیرعامل، هیأت مدیره، و مجمع عمومی را دارند اگر این طوراست شامل می‌شود.. 
لایحه قانونی مصوب ۲۴ خرداد ۵۸: در مورد کلیه واحدهای تولیدی و صنعتی و تجاری که این شرکت (ک.) جزء شرکتهای صنعتی است و کشاورزی و خدماتی، اعم از بخش عمومی و خصوصی منجمله شرکتها و مؤسسات صنعتی و معدنی و کشاورزی، پیمانکاری و مهندسی مشاور و مؤسسات و شرکتهای ساختمانی و تأسیساتی و مجتمع‌های مسکونی، مؤسسات حمل و نقل و مؤسسات تخلیه و بارگیری در بنادر که مدیران یا صاحبان آنها واحدهای مزبور و یا کارگاه‌های خود را رها کرده و کار را متوقف نموده و یا به هرعلت دسترسی به آنها میسر نیست و نیز بنا به تقاضای صاحبان یا مدیران واحدهای مذکور هریک از وزارتخانه‌ها و مؤسسات و یا شرکتهای دولتی که بنحوی با واحد مربوط به آن وزارتخانه، مؤسسه و یا شرکت دولتی باشد می‌تواند بمنظور جلوگیری از تعطیل واحدهای نامبرده با اطلاع وزارت کار و امور اجتماعی یک یا چند نفر را بسمت مدیر یا هیأت مدیره یا اعضای ناظر جهت اداره و یا نظارت بر اداره امور واحدهای مزبور تعیین نمایند. وظایف اداره و یا نظارت بر اداره امور که در ماده یک لایحه قانونی مربوط به تعیین مدیر یا مدیران موقت برای سرپرستی تولیدی صنعتی، تجارتی، کشاورزی، خدماتی اعم از بخش عمومی و خصوصی مصوب ۲۴ / ۳ / ۵۸ به آن اشاره شد، شامل کلیه وظایف محوله به مدیران و مدیرعامل و مجامع عمومی و بازرسان خواهد بود.. 
بنابراین این مدیری که سرپرست آنجاست اختیار مجمع عمومی، مدیرعامل و خرید و فروش همه چیز را دارد و رأی شعبه صحیح است.. 
. رئیس: جناب آقای مفید. 
. - با این موضوعی که جناب آقای فاتحی خواندند تقریبا شبهه ما کمی برطرف شد ولی استدلالی که شعبه نوزدهم کرده‌اند (به ماده ۱۱۸ استناد کرده‌اند) من در این جهت کمی شبهه داشته‌ام.. 
جز درباره موضوعاتی که بموجب مقررات این قانون اخذ تصمیم و اقدام درباره آنها درصلاحیت خاص مجامع عمومی است مدیران شرکت دارای کلیه اختیارات لازم برای اداره امور شرکت می‌باشند که این اختیارات لازم برای اداره امور شرکت ظاهر این است که کارهائی که شرکت را می‌چرخاند و کارهایش را انجام می‌دهد و از آن موضوعی که مربوط به خود شرکت است ولی خرید و فروش اموال شرکت اگر در آنجا قید نشده باشد از این ماده استفاده نمی‌شود برای اینکه خرید و فروش اموال جزء اداره امور شرکت نیست و این جهت برای من شبهه است.. 
. رئیس: جناب آقای رضائی. 
. - با توضیحی که جناب‌آقای فاتحی دادند جای بحثی باقی نمی‌ماند که شما به اینجا برسید و ما هم به همان ابلاغ استناد کردیم که از وزارتخانه به آن مدیر دادند اختیار تامه به او دادند که معامله بکند و ایشان معامله را انجام دادند.. 
. رئیس: جناب آقای مفید. 
. - اگر در آنجا تصریح‌شده باشد که معامله خرید و فروش اشکال ندارد. والا اگر ما بخواهیم فقط جمود کنیم به ماده ۱۱۸ اداره امور شرکت غیر از خرید و فروش اموال شرکت است.. 
. رئیس: جناب آقای ابراهیمی. 
. - برای روشن شدن بیشتر مطالب عرض می‌شود که اموال خانواده وهاب زاده که شرکت ماشینهای راهسازی متعلق به آنها بوده در سال ۵۸ بلحاظ وابستگی به رژیم منفور پهلوی مصادره می‌شود و این مدیر برای این واحد منصوب می‌شود و چون فعالیت شرکت ارتباط به وزارت بازرگانی داشته لذا این مدیر از طرف وزارت بازرگانی تعیین می‌شود.. 
نمی‌دانم وزارت بازرگانی به چه منظوری بعد از صدور حکم مصادره اقدام به ایجاد شرکت دیگری بنام شرکت ط. می‌کند و برای آن شرکت هم خودش مدیرتعیین می‌کند و قسمت عمده اموال این شرکت (ماشینهای راهسازی) را قبل از اینکه قراردادی بین شرکت ماشینهای راهسازی و شرکت ط. منعقد بشود به تصرف و حیطه اختیار شرکت ط. در می‌آورد.. 
رئیس هیأت‌مدیره و سرپرست شرکت ماشینهای راهسازی در تاریخ ۲۵ / ۶ / ۶۴ به آقای ح. مأموریت می‌دهد تا ساختمان شرکت راهسازی واقع در خیابان … شماره … را بطور قطع واساسی و اداره موجود در آن همچنین قالیها و عتیقه‌جات موجود را با تنظیم صورت مجلس بطورموقت به نماینده معرفی‌شده از سوی شرکت ط. تحویل نمایند. یعنی این قراردادی که مورد استناد شرکت ط. است ۱ / ۲ / ۶۵ تنظیم‌شده، این درسال ۶۴ دستور می‌دهد که اموال شرکت ماشین‌سازی را با آن عتیقه‌جات و فرش تحویل شرکت ط. بدهند.. 
در مورخ ۱ / ۲ / ۶۵ یعنی بعد از اجرای این دستورات بشرح زیر مطلبی بین شرکت ماشینهای راهسازی و شرکت ط. تنظیم می‌شود.. 
ط. بعنوان خریدار برای واگذاری سه‌دانگ از ششدانگ ساختمان ۶ طبقه با زیرزمین و پارکینگ دارای شماره پروانه … به آدرس: غربا به خیابان … و جنوبا به خیابان … به شماره پلاک ثبتی … به ۴۳۰ میلیون ریال تنظیم‌شده، خریدار چکی به مبلغ ۳۵۰ میلیون ریال به فروشنده پرداخته که در حسابرسیها محل این مبلغ را در ترازنامه‌ها ذکر نکرده‌اند.. 
حسابرسها که از بابت فروش ساختمان شرکت ماشینهای راهسازی بعد از این قرارداد، قرارداد دیگری در ۲۴ / ۴ / ۶۵ یعنی قرارداد اول که مدعی خرید به استناد آن الزام به تنظیم سند خواسته، ۱ / ۲ / ۶۵ است، در ۲۴ / ۴ / ۶۵ قولنامه دیگری در پرونده موجود است (صفحه ۹۸) در آن اینطور نوشته شده‌است:. 
ساختمان مذکور به قیمت پایه توسط کارشناس‌رسمی (از ثمن صرفنظر می‌کنند و بعد می‌گویند به قیمت پایه توسط کارشناس رسمی) دادگستری از شرکت ماشینهای راهسازی به شرکت ط. واگذار خواهد شد که روی مقدار منجز ثمن هم بعدا نظر کارشناس دقیقا مشخص نشده است.. 
ظاهرا این ماده‌ای که جناب آقای فاتحی قرائت فرموده‌اند، اشاره می‌کند برای جلوگیری از تعطیل کارگاه‌ها و برای اداره‌امور، یعنی اداره امور، همانطوری که جناب‌آقای مفید فرمودند این معنا به ذهن متبادر می‌شود که قضیه بنحو احسن پیش برود و کار شرکت رونق پیدا کند، نه اینکه عمده دارائی شرکت را با این کیفیت به شرکت ط. که بعد از مصادره اموال وهاب زاده ایجاد شده به وسیله وزارت منتقل‌شود. و اینجا دعوا پیش نمی‌آمد اگر اموال وهاب‌زاده‌ها به بنیاد مستضعفان واگذار نمی‌شد. وزارت بازرگانی در داخل خودش ((شرکت ماشینهای راهسازی)) را به همین کیفیت خالی می‌کرد و تمام دارائیهایش را منتقل می‌کرد به ط.، چون اموال به بنیاد مستضعفان تحویل داده‌شده و بنیاد مستضعفان از تحویل اموال شرکت به این شرکت ط. که بعدا ایجاد شده (بعد از مصادره) خودداری می‌کند این دعوا حادث شده است.. 
مدیر موقت نمی‌تواند خارج از اساسنامه شرکت اصولا عملی را انجام بدهد.. 
ماده ۱۶ اساسنامه شرکت ماشینهای راهسازی می‌گوید:. 
هیأت‌مدیره، مدیر قانونی شرکت است بدون اینکه محتاج به اجازه‌نامه مخصوص باشد. نسبت به تمام امور شرکت که از آن جمله، انجام تشریفات قانونی ثبت شرکت ترتیب اموال، اداره، تنظیم بودجه و اجرای آن، نصب و عزل متخصصین و کارمندان و کارگران و تهیه آئین نامه بطور کلی اختیارات هیأت و اجرای آن، نصب و عزل متخصصین و کارمندان و کارگران و تهیه آئین نامه بطور کلی اختیارات هیأت مدیره نامحدود است.. 
نامه‌ای که به آقای آ. می‌دهند به او نمی‌گویند که اختیارات هیأت‌مدیره به شما تفویض می‌شود و شما اختیارات تامه دارید و همان مسأله و عبارتی را که در آخر ماده ۱۶ قید شده بطورکلی، اختیارات هیأت‌مدیره نامحدود است، همان اختیارات نامحدود را به آقای آ. تفویض کنند بلکه می‌نویسند:. 
آقای آ. مدیر شرکت ه‍. با حفظ سمت بعنوان سرپرست شرکت ماشینهای راهسازی تعیین شده‌اید. (وزارت بازرگانی این مأموریت را می‌دهد). 
در نامه مربوطه آمده: بدیهی‌است کلیه اسناد تعهدآور مالی (که آنجا دفاع می‌شود منظور چک و سفته و برات می‌باشد) به امضاء حضرتعالی و یک نفر از اعضاء هیأت مدیره باشد. باز در این نامه برای وجود هیأت‌مدیره اعتبار قائل می‌شود و می‌گوید اگر این اسناد رامی‌خواهی امضاء کنی، باید یک نفر از اعضاء هیأت مدیره باشد تا چه رسد دارائی عمده شرکت ماشینهای راهسازی، همین ساختمانی است که به این کیفیت و با استنادبه این قراردادها شرکت ط. مدعی خرید آن است و این برای توضیح بیشتر مطلب بود.. 
. رئیس: جناب آقای فهیمی. 
. - توضیح مفصل را آقای ابراهیمی دادند. مطلبی که در اینجا واجد اهمیت است این است که هیأت مدیره وقتی به مدیرعامل اختیار داده از نظر دارائی و اموال شرکت تنها منصرف به چک و سفته و امور تجارت نیست. کلیه اختیارات شرکت اعم از فروش اموال شرکت که فروش شرکت هم به او تفویض شده بعد دیگر قضیه است که اینجا در مبایعه‌نامه یا در فروشنامه، نوشته‌شده که یک نفر به نمایندگی شرکت، حالا اگر در صورتجلسه‌ای این مبایعه‌نامه تنظیم‌شده باشد مداخله نماینده شرکت برای تحقق انتقال، این قابل تفویض به غیر نیست.. 
وزارت بازرگانی یا هر وزارتخانه این اختیار را به مدیر دولتی داده اما این مدیر دولتی نمی‌تواند این اختیار را به یک نماینده بدهد که یک سند انتقال را امضا کند قابل تفویض به غیر نیست، فقط باید مدیر دولتی با امضاء یک نفر از اعضای هیأت مدیره این سند انتقال را امضاء کند.. 
بنابراین بنده دراین مقطع این مبایعه نامه را از این جهت معلول می‌دانم. عرض دیگری ندارم من نظر دادگاه‌ها را قبول دارم.. 
. رئیس: جناب آقای قهرمانی. 
. - در اینجا معامله‌ای بین دو شرکت که از نوع شرکتهای سهامی است واقع‌شده است. قانونگذار در مورد معاملات مدیران و هیأت مدیره حتی اگر مدیرعامل و هیأت مدیره خودشان هم مستقیما یا غیرمستقیم طرف معامله واقع‌شده باشند که قانونا ممنوع است این معاملات را در مورد اشخاص ثالث معتبر دانسته است.. 
من فکر می‌کنم با وجود ماده ۱۲۹ قانون تجارت که می‌گوید: اعضاء هیأت مدیره و مدیرعامل شرکت و همچنین مؤسسات و شرکتهائی که اعضاء هیأت مدیره یا مدیرعامل شرکت، شریک یا عضو هیأت مدیره هستند نمی‌توانند بدون اجازه هیأت مدیره در معاملاتی که با شرکت یا به حساب شرکت می‌شود بطور مستقیم یا غیر مستقیم طرف معامله واقع و یا سهیم شوند.. 
معامله‌ای واقع‌شده بین دو شرکت باصطلاح یک شرکت دولتی و یک شرکتی که تحت پوشش بنیاد است. فرض این است که هیأت مدیره این را تصویب نکرده ماده ۱۳۰ قانون تجارت می‌گوید:. 
معاملات مذکور در ماده ۱۲۹ در هرحال ولو آنکه توسط مجمع عادی تصویب نشود در مقابل اشخاص ثالث معتبر است مگر در موارد تدلیس و تقلب که شخص ثالث در آن شرکت کرده باشد.. 
این مورد از مواردی که مدیرعامل مستقیما یا غیرمستقیم ذینفع بشود نیست. اگر می‌بود نیز باز برای اشخاص ثالث اشکالی نداشت معامله‌ای واقع شود.. 
ماده ۱۳۵ قانون تجارت کلیه اعمال و اقدامات مدیران و مدیرعامل شرکت را در مقابل اشخاص ثالث نافذ و معتبر می‌داند و نمی‌شود بعذر عدم اجرای تشریفات شکلی موضوع معامله ثالث را بی‌اعتبار اعلام کرد.. 
بنابراین مدیرعامل بعنوان نماینده‌شرکت با صراحت مواد ۱۲۹ و ۱۳۰ قانون تجارت معامله‌ای انجام‌داده که از هر حیث معتبر است بنابراین تمام استدلال شعبه‌نوزدهم دیوان‌عالی‌کشور با لحاظ مادتین ۱۲۹ و ۱۳۰ قانون تجارت صحیح و مورد تأیید است.. 
. رئیس: با اعلام کفایت مذاکرات، جناب آقای ادیب رضوی نظریه جناب آقای دادستان محترم کل کشور را قرائت فرمائید.. 
. . 
- نظر به اینکه شرکت ماشینهای راهسازی شرکت دولتی است و برابر لایحه قانونی تعیین مدیر یا مدیران برای شرکت آقای آ. به سمت مدیریت شرکت تعیین گردیده است و طبق ماده ۱۱۸ قانون تجارت مدیران شرکت دارای کلیه اختیارات لازم برای اداره شرکت می‌باشند و شرکت ط. خریدار هم شرکت دولتی بوده و از طرفی وزارت بازرگانی با فروش مورد معامله با شرط اینکه قیمت مورد معامله با قیمت کارشناسی و به صورت اقساط ۱۰ ساله واگذار شود موافقت نموده و باعنایت به اینکه اختیارات مدیران تعیین‌شده از طرف وزارت بازرگانی منحصر به امضای اسناد تعهدآور نبوده و دارای اختیارات کامل از جمله فروش اموال متعلق به شرکت نیز می‌باشد.. 
بنابراین رأی شعبه نوزدهم دیوان‌عالی‌کشور که براین اساس صادر شده موجه بوده و مورد تأیید است.. 
. 
. رئیس: آقایان آراء خود را در اوراق رأی مرقوم فرمایند.. 
. 
. رئیس: رأی شعبه نوزدهم دیوان‌عالی‌کشور با ۴۸ رأی از ۵۲ رأی به اکثریت قریب به اتفاق تأیید شد.. متن رأی. رأی شماره ۲۲ - ۱۱ / ۷ / ۱۳۷۴. 
هیأت عمومی شعب حقوقی دیوان عالی کشور. 
 (اصراری). 
اعتراضات وکیل شرکت تجدیدنظرخواه نسبت به دادنامه شماره ۲۹۷ و ۲۹۸ مورخ ۹ / ۷ / ۷۳ صادره از شعبه بیست و هشتم دادگاه حقوقی یک تهران وارد است زیرا:. 
. 
اولا: بموجب مندرجات اسناد عادی مورخ ۱ / ۲ / ۶۵ و ۲۴ / ۴ / ۶۵ و بویژه نامه شماره ۰۰۶۱ / ۱۰ - ۲۶ / ۱۱ / ۶۶ شرکت ماشینهای راهسازی که با امضائات دارندگان حق امضاء در شرکت مذکور صادر گردیده وقوع معامله فیمابین شرکتهای ط. بعنوان خریدار و ماشینهای راهسازی بعنوان فروشنده، قدر متیقن با ثمن مبلغ چهارصدوسی میلیون ریال محرز است.. 
ثانیا: با توجه به ملاک ماده ۱۳۰ قانون تجارت و مواد ۱۱۸ و ۱۳۵ همان قانون اقدام مدیرعامل به انجام معامله در مقابل شرکت خواهان دعوی اصلی معتبر است و در دعوی تقابل نیز اعلام بطلان معامله تقاضا نشده و تصرفات شرکت ط. هم بر مبنای معامله مذکور و برحسب اقدام فروشنده به تحویل مبیع صورت گرفته و غاصبانه نیست و با این وصف دادنامه‌تجدیدنظرخواسته با اوراق‌و مدارک‌مضبوط در پرونده و الزامات قانونی ناشی از عقد بیع مخالفت دارد و باکثریت قاطع آراء باستناد بند ج ماده ۷ قانون تجدیدنظر آراء دادگاه‌ها نقض می‌شود و رسیدگی قانونی با لحاظ تشکیل دادگاه‌های عمومی در تهران به یکی از شعب دادگاه عمومی که دادرس آن در پرونده مطروحه که سابق اظهار عقیده قضائی ندارد ارجاع می‌گردد.. 
هیأت‌عمومی دیوان‌عالی‌کشور (شعب‌حقوقی). 
. 
. 
<#>
. مقدمه. علت طرح:. اختلاف نظر بین شعب دوازدهم و بیست و چهارم دیوان عالی کشور. 
در ساعت ۹ صبح روزسه شنبه مورخ ۲۵ / ۷ / ۷۴ جلسه هیأت عمومی‌وحدت رویة دیوان‌عالی‌کشور بریاست حضرت آیت‌الله محمدی گیلانی رئیس دیوان‌عالی‌کشور و باحضور جنابان آقایان قضات دیوان‌عالی‌کشور و نماینده‌جناب آقای دادستان کل کشور تشکیل شد و با تلاوت آیاتی از کلام‌الله مجید رسمیت یافت.. مذاکرات. رئیس: تهافت‌دادنامة‌شماره‌ ۴۱۰ - ۶ / ۱۱ / ۱۳۷۳ ‌شعبه‌دوازدهم‌دیوان‌عالی کشور بتصدی‌جناب‌آقای‌بهبهانی‌نیا‌رئیس‌و‌جناب‌آقای‌سید‌عزالدین‌کاظمی عضو‌معاون‌با‌دادنامة‌شماره‌ ۹۳۸ - ۹ / ۱۲ / ۱۳۷۳ ‌شعبة‌بیست‌و‌چهارم‌دیوان‌عالی کشور بتصدی‌جناب‌آقای‌میرفصیحی‌رئیس‌و‌جناب‌آقای‌محسن‌سالاریان عضو معاون مطرح است. جناب آقای نیری گزارش موضوع را قرائت فرمایید.. 
. - ریاست محترم هیأت عمومی‌دیوان عالی کشور. 
. 
احتراما به استحضار می‌رساند طبق ماده واحده قانون تعیین تکلیف اراضی اختلافی، موضوع اجرای ماده ۵۶ قانون جنگلها و مراتع مصوب ۲۲ / ۶ / ۱۳۶۷، زارعین صاحب اراضی نسقی و مالکین و صاحبان باغات و تأسیسات درخارج از محدوده قانونی‌شهرها و حریم‌روستاها، سازمانها و مؤسسات دولتی که به اجرای ماده ۵۶ قانون حفاظت و بهره‌برداری از جنگلها و مراتع کشور مصوب ۱۳۴۶ و اصلاحیه‌های بعدی آن اعتراض داشته باشند می‌توانند به هیأتی که مرکب از: ۱ - مسؤول اداره کشاورزی ۲ - مسؤول اداره جنگلداری ۳ - عضو جهاد سازندگی ۴ - عضو هیأت واگذاری زمین ۵ - یک نفر قاضی دادگستری ۶ - برحسب مورد دو نفر از اعضای شورای اسلامی‌روستا یا عشایر محل مربوط، می‌باشد مراجعه نمایند.. 
این هیأت در هر شهرستان زیر نظر وزارت کشاورزی و باحضور حداقل ۵ نفر رسمیت یافته و پس از اعلام نظر کارشناسی هیأت، رأی قاضی [صادر می‌شود که طبعا] لازم الاجراء خواهد بود مگر در موارد سه‌گانه شرعی مذکور در مواد ۲۸۴ و ۲۸۴ مکرر قانون آئین دادرسی کیفری که عبارتست از:. 
۱ - جائی که قاضی صادرکننده رأی متوجه اشتباه رأی خود شود.. 
۲ - جائی که قاضی دیگر پی به اشتباه رأی صادره ببرد بنحوی که اگر به قاضی صادرکننده رأی تذکر دهد متنبه گردد.. 
۳ - جائی‌که‌ثابت‌شود‌قاضی‌صادرکننده‌رأی‌صلاحیت‌رسیدگی‌و‌انشای رأی را نداشته باشد که [این حکم] عینا در ماده ۸ قانون تجدیدنظر آراء دادگاه‌ها مصوب ۱۷ / ۵ / ۷۲ و ماده ۱۸ قانون‌تشکیل‌دادگاه‌های‌عمومی‌و‌انقلاب‌مصوب‌ ۱۵ / ۴ / ۷۳ ‌نیز تکرار شده است.. 
از آنجا‌که‌آراء صادره توسط قاضی هیأت تعیین تکلیف اراضی اختلافی موضوع ماده ۵۶ قانون جنگلها و مراتع مصوب ۱۳۶۷ در موارد فوق الاشعار، قابل اعتراض می‌باشد و به اعتراضات معموله در دادگاه‌های حقوقی یک سابق رسیدگی بعمل می‌آمده است، در تعدادی از پرونده‌ها از تصمیمات دادگاه‌های حقوقی یک که در مقام تجدیدنظر نسبت به آراء صادره از سوی قاضی هیأت حل اختلاف صادر گردیده است مجددا تجدیدنظرخواهی شده که پرونده‌های مربوط به دبیرخانه دیوان‌عالی‌کشور ارسال و به شعب مختلف ارجاع شده است.. 
شعبه‌دوازدهم دیوان‌عالی‌کشور بموجب دادنامه شماره ۴۱۰ مورخ ۶ / ۱۱ / ۷۳ بلحاظ آنکه دادنامه تجدیدنظرخواسته بعنوان تجدیدنظر از رأی کمیسیون صادر گردیده موضوع را غیرقابل طرح تشخیص و پرونده را به مرجع مربوطه اعاده نموده ولی شعبه بیست‌وچهارم به موضوع رسیدگی نموده و بموجب دادنامه شماره ۹۳۸ مورخ ۹ / ۱۲ / ۷۳ اعتراضات تجدیدنظرخواه را رد و رأی صادره را ابرام نموده است.. 
نظر به اینکه از شعب مذکور نسبت به موارد مشابه در قابلیت طرح رأی قاضی هیأت تعیین تکلیف اراضی اختلافی برای تجدیدنظر مجدد رویه‌های مختلفی اتخاذ شده است لذا طرح قضیه برای صدور رأی وحدت رویه قضایی طبق قانون مربوط به وحدت رویه قضایی مصوب ۷ تیرماه ۱۳۲۸ مورد تقاضاست.. 
جهت‌توضیح‌بیشتر‌گزارش‌پرونده‌های‌مربوطه‌نیز‌به‌شرح زیر تقدیم‌حضور‌می‌شود:. 
الف - در پرونده کلاسه ۱ / ۸۰۶۵ شعبه دوازدهم دیوان‌عالی‌کشور آقای د. ع. پ. م. به رأی شماره ۱۱۰۳ - ۲۳ / ۹ / ۷۲ صادره از هیأت تعیین تکلیف اراضی اختلافی موضوع ماده ۵۶ قانون حفاظت و بهره‌برداری از جنگلها مبنی بر خلع ید از ۱۸۸۸ متر مربع زمین مزروعی واقع در قسمت جنوبی روستای ب. چال اعتراض و از دادگاه حقوقی یک نوشهر نسبت به رأی مذکور تجدیدنظرخواهی نموده و توضیح داده که دارای یک هکتار زمین مزروعی است و این ملک بدلالت مدارک موجود از قدیم‌الایام در تصرف وی و پدرش بوده و اخیرا مأمورین منابع طبیعی اشتباها ۱۸۸۸ متر مربع آن را جزء منابع ملی محسوب و حکم خلع ید نسبت به این مقدار از زمین یک هکتاری صادر شده در حالی که ۱۲ اصله درخت کاج نیز در آنجا کاشته است و نتیجتا نقض رأی صادره از هیأت تعیین تکلیف اراضی اختلافی را درخواست نموده.. 
دادگاه حقوقی یک نوشهر پس از تشکیل جلسات متعدد و استماع اظهارات تجدیدنظرخواه و ملاحظه پاسخ اداره تجدیدنظرخوانده در تاریخ ۱۲ / ۳ / ۷۳ در وقت فوق‌العاده چنین رأی داده‌است:. 
اعتراض آقای د. ع. پ. م. نسبت به رأی شماره ۱۱۰۳ مورخ ۲۳ / ۹ / ۷۲ صادره از کمیسیون ماده واحده تعیین تکلیف اراضی اختلافی بطرفیت اداره کل منابع طبیعی نوشهر با اعمال نظر در محتویات پرونده وارد و مدلل نمی‌باشد. رأی معترض عنه صحیحا و خالی از ایراد و اشکال قانونی صادر گردیده و معترض دلایل مؤثر و موجهی که باعث نقض آن گردد ارائه ننموده و اصولا اعتراض مشارالیه انطباقی با هیچیک از شقوق ماده ۱۰ قانون تجدیدنظر آراء دادگاه‌ها ندارد. فلذا ضمن رد اعتراض نامبرده رأی معترض عنه را تأیید می‌نماید.. 
رأی صادره وفق مقررات پس از بیست روز قابل فرجامخواهی در دیوان عالی کشور است. رأی دادگاه در تاریخ ۸ / ۴ / ۷۳ به خواهان ابلاغ و درتاریخ ۱۵ / ۴ / ۷۳ نسبت به آن تجدیدنظرخواهی نموده که بعد از تبادل لوایح و انجام تشریفات قانونی به دیوان عالی کشور ارسال و به شعبه دوازدهم ارجاع و رأی شعبه به شرح زیر صادر گردیده است:. 
با توجه به اینکه دادگاه حقوقی یک نوشهر در مقام تجدیدنظرخواهی نسبت به رأی شماره ۱۱۰۳ مورخ ۲۳ / ۹ / ۷۲ صادره از کمیسیون ماده واحده تعیین تکلیف اراضی اختلافی موضوع اجرای ماده ۵۶ قانون حفاظت از جنگلها و مراتع کشور رسیدگی نموده است مورد از موارد تجدیدنظرخواهی نبوده، غیرقابل طرح در دیوان عالی کشور تشخیص و مقرر می‌دارد پرونده به مرجع مربوطه اعاده شود.. 
ب - در پرونده کلاسه ۱۲ / ۷۶۴۱ شعبه بیست و چهارم دیوان عالی کشور اداره منابع طبیعی دماوند از رأی هیأت تعیین تکلیف اراضی اختلافی مبنی بر غیرملی بودن ۴۵ هزار متر مربع از اراضی پلاک … اصلی شهرستان مذکور که بنفع آقایان ق. صادر شده است تجدیدنظرخواهی نموده و توضیح داده است که آقای قاضی هیأت تعیین تکلیف اراضی اختلافی ۴۵ هزار متر مربع زمین فوق را که ملی اعلام‌شده است جزء مستثنیات مالک تلقی و اعتراضات آقایان ق. را به تشخیص کارشناسان منابع طبیعی دایر بر ملی بودن اراضی مورد بحث وارد تشخیص داده در صورتی که همین افراد قبلا در پرونده دیگری دردادگاه کیفری ۲ تحت کلاسه ۶۹ / ۴۲۷ بخاطر تجاوز به همین قسمت از اراضی ملی شده محکومیت پیدا کرده‌اند و به خلع ید ازآن محکوم‌شده و بعد از محکومیت مزبور به هیأت تعیین تکلیف اراضی اختلافی مراجعه‌کرده‌و از تشخیص کارشناسان جنگلبانی شکایت کرده و با این ترتیب رأی قاضی هیأت با رأی دادگاه کیفری ۲ که قبلا صادر شده است تعارض دارد و نتیجتا نقض رأی قاضی هیأت را تقاضا نموده است.. 
پرونده به شعبه اول دادگاه حقوقی یک دماوند ارجاع و پس از تعیین وقت رسیدگی و استماع اظهارات طرفین به صدور رأی زیر منتهی شده است:. 
نظر به اینکه تجدیدنظرخواه محکوم علیه رأی تجدیدنظرخواسته نمی‌باشد و در رأی تصمیمی‌علیه اداره مذکور اتخاذ نگردیده و مالک رسمی‌شناختن شخص در رأی قاضی هیأت مذکور مثبت ملی تشخیص شدن یا نشدن متعاقب ملک نیست و با عنایت به اینکه برای غیر مقامات قضایی و محکوم علیه در قوانین مربوطه حق تجدیدنظرخواهی پیش‌بینی‌نشده است لذا قرار رد دعوای خواهان صادر می‌گردد.. 
قرار به اداره منابع طبیعی دماوند ابلاغ‌شده که براساس تجدیدنظرخواهی اداره مذکور پرونده به دیوان عالی کشور ارسال و به شعبه بیست و چهارم ارجاع و به شرح زیر رأی صادر شده است:. 
اعتراض تجدیدنظرخواه نسبت به رأی تجدیدنظرخواسته بنحوی نیست که نقض رأی مذکور را ایجاب نماید. از لحاظ اصول و قواعد دادرسی نیز اشکالی در رسیدگی دادگاه مشهود نیست، لذا رأی مورد بحث نتیجتا ابرام می‌گردد.. 
ضمنا به اطلاع آقایان می‌رساند با تصویب ماده ۲ قانون حفظ و حمایت از منابع طبیعی و ذخائر جنگلی کشور در تاریخ ۵ / ۷ / ۷۱ ماده ۵۶ قانون حفاظت و بهره‌برداری از جنگلها مصوب ۱۳۴۶ بصورت زیر تغییر یافته است که عین ماده و تبصره یک آن ذیلا منعکس می‌گردد:. 
ماده ۲: تشخیص منابع ملی و مستثنیات ماده ۲ قانون ملی شدن جنگلها و مراتع با رعایت تعاریف مذکور درقانون حفاظت و بهره‌برداری از جنگلها و مراتع با وزارت جهاد سازندگی است که ۶ ماه پس از اخطار کتبی یا آگهی بوسیله روزنامه‌های کثیرالانتشار مرکز و یکی از روزنامه‌های محلی و سایر وسایل معمول و مناسب محلی ادارات ثبت موظفند پس از انقضای مهلت مقرر درصورت نبودن معترض حسب اعلام وزارت جهاد سازندگی نسبت به صدور سند مالکیت بنام دولت جمهوری اسلامی‌ایران اقدام نمایند.. 
تبصره ۱: معترضین می‌توانند پس از اخطار یا آگهی وزارت جهاد سازندگی اعتراضات خود را با ادله مثبته جهت رسیدگی به هیأت مذکور در قانون تعیین تکلیف اراضی اختلافی موضوع اجرای ماده ۵۶ قانون جنگلها و مراتع مصوب ۲۲ / ۶ / ۶۷ مجلس شورای اسلامی‌تسلیم نمایند. صدور سند مالکیت بنام دولت جمهوری اسلامی‌ایران مانع مراجعه معترض به هیأت مذکور نخواهد بود.. 
معاون اول قضائی - حسینعلی نیری. 
. رئیس: جناب آقای رضائی. 
. - در موضوع اختلاف اظهارنظر دو شعبه از شعب دیوان عالی کشور ما فقط باید در این مورد بحث کنیم که آیا بعد از آن‌که هیأت مربوط به ماده ۵۶ اظهارنظر کرد و از آن تجدیدنظرخواهی شد در دادگاه حقوقی‌یک قبل و دادگاه عمومی [فعلی] رسیدگی شد، آیا مجددا قابل تجدیدنظر هست که دیوان رسیدگی کند یا نه؟ فقط همین مورد بحث است.. 
شعبه بیست و چهارم دیوان‌عالی‌کشور رسیدگی کرده و آن را قابل تجدیدنظر مجدد دانسته، شعبه دوازدهم قابل رسیدگی ندانسته و نظر بنده آن است طبق رأی وحدت رویه‌ای که داریم نظر شعبه دوازدهم صحیح است. تجدیدنظر بعد از تجدیدنظر ما نداریم.. 
. رئیس: جناب آقای مفید. 
. - نظرم این بود که آقایان اعضای شعبه دوازدهم و شعبه بیست و چهارم استدلال خودشان را مطرح کنند چون در گزارش فقط آقایان گفتند قابل طرح نیست، شعبه بیست و چهارم هم گفته که ابرام می‌شود. بچه دلیل، هیچ در این گزارش نیست که اگر خود آقایان می‌گفتند بهتر بود، ولی در عین حال این هیأت وقتی‌که یک نفر قاضی در آنجا شرکت دارد ملاک همان رأی قاضی است یعنی کانه وقتی قاضی در یک حکمی‌شرکت داشت ولو اعضای دیگر در این هیأت هستند ولی آنچه مهم است و ملاک عمل در این رأی است رأی قاضی است و نظر آنها جنبه کارشناسی دارد و آنچه که قاطع دعواست و بالاخره رأیی است که باید اطاعت کرد یا رد کرد آن مسأله رأی قاضی است.. 
بنابراین‌مراد‌آقایان‌اعضاء‌شعبه‌دوازدهم‌این است که وقتی‌قاضی‌رأیی‌داد هر رأیی یک‌مرتبه قابل‌تجدیدنظر‌است. بنابراین‌این‌رأی‌اگر‌تجدیدنظر‌شود‌دیگر‌دفعه‌دوم احتیاج ندارد. یا اینکه‌بگوئیم: نه‌رأی‌این‌هیأت‌مثل‌آراء‌دیگر‌نیست‌مثل‌همان مورد ماده ۱۲ است. به ماده ۱۲ معمولا‌هیأت‌رأی‌می‌دهد، قاضی‌هم‌در‌آنها‌هست‌ولی درعین حال عملا الان در دیوان‌عالی‌کشور‌چطور‌است؟ قابل‌تجدیدنظر‌است و اگر بگوئیم‌که‌خیر، اینها با هم فرق دارند باید‌بگوئیم‌که‌رأی‌شعبه‌دوازدهم‌درست‌است‌و باز هم نظرم این است که خود جناب آقای بهبهانی و جناب آقای قطبی توضیح بدهند که ما کمتر معطل بشویم.. 
. رئیس: جناب آقای حسین سلیمی. 
. - بنده در شعبه بیست و چهارم هستم، توضیحی اگر می‌دادند بهتر بود. حالا چون خودم در شعبه بیست و چهارم هستم توضیحی می‌دهم.. 
همینطور که جناب آقای رضایی فرمودند مورد اختلاف ما یعنی شعبه بیست و چهارم و دوازدهم فقط در یک مورد است که آیا رسیدگی هیأت مقرر در ماده ۵۶ (در ماده واحده مربوط به ماده ۵۶) در دیوان‌عالی‌کشور‌قابل‌تجدیدنظر‌است یا نیست؟ مسأله فقط سر همین موضوع است.. 
بنظر ما (بنده و جناب‌آقای‌میرفصیحی‌و‌جناب‌آقای‌سالاریان) اینجا قابل تجدیدنظر است از دو جهت نظر خودمان را عرض می‌کنم.. 
یک مورد نظر این است که ما روی عمومی‌ها و اصول کلی و همچنین از راه قیاس و تنقیح مناط (همینطور که جناب آقای مفید هم اشاره فرمودند) مسأله این است که الان نظیر اینکه در این هیأتهایی که الان هست در تمام این هیأتها قابل رسیدگی در دیوان عالی کشور هست و درتمام این هیأتها هم قاضی هست و هم کسانی دیگرکه در آنجا شرکت دارند، از جمله ماده ۱۲ قانون زمین شهری است، در قسمت تبصره ماده ۳ قانون توزیع عادلانه آب است که در آنجا هم هیأتی هستند قطعا قبلا رسیدگی می‌کنند و برای تجدیدنظرش پرونده به دادگاه حقوقی یک می‌آید و دادگاه حقوقی یک هم در آنجا وقتی رسیدگی کرد بعد قابل تجدیدنظر در دیوان عالی کشور است و در اینجا رسیدگی می‌شود.. 
باز مورد سوم هست این قسمت راجع به قسمت افراز است. افراز که در ثبت انجام می‌شود تجدیدنظرش می‌آید در دادگاه حقوقی یک و از آنجا موقعی که در دادگاه حقوقی یک رسیدگی می‌شود باز هم دیوان عالی کشور می‌آید و در آنجا هم رسیدگی می‌شود. این از یک جهت که بصورت کلی و از جهت تنقیح مناط اصولا قابل رسیدگی و تجدیدنظر در دیوان عالی کشور است.. 
اما جهت دومی‌که بنظر ما قابل تجدیدنظر در دیوان عالی کشور است این است که ما کمیسیون را یک دادگاه حساب نمی‌کنیم، یک محکمه یا یک‌مرحله حساب نمی‌کنیم، مامی‌گوئیم یک‌هیأتی است هیأت اداری است، درست است که در آن قاضی هم هست ولی بالاخره محکمه نیست. قسمت اولش همان دادگاه حقوقی یک است، مرحله دوم دیوان عالی کشور است. این یک مرحله بصورت کلی بود که عرض کردم. اما در این مورد می‌گوید: مگر در موارد سه‌گانه شرعی مذکور در مواد ۲۸۴ و ۲۸۴ مکرر در آئین دادرسی کیفری.. 
علاوه بر این از طریق ماده ۲۸۴. ماده ۲۸۴ قانون اصلاح موادی از قانون آئین دادرسی کیفری مصوب شهریور ماه سال ۶۱ می‌گوید:. 
حکم دادگاه بدوی تنها در سه مورد قابل نقض و تجدیدنظر است و در سایر موارد قطعی است: ملاحظه بفرمایید می‌گوید ((نقض حکم)) در موقعی که ماده ۲۸۴ را سال ۶۱ تصویب کردند نقض فقط مختص دیوان‌عالی‌کشور بود یعنی در سایر موارد می‌گفتند فسخ، اصلا اسمی‌ازنقض نمی‌بردند، این هم مورد نظرش همان دیوان عالی کشور بوده و اینکه پس ازنقض حکم دادگاه بدوی تجدیدنظر در همان دادگاه با دادگاه دیگری به شرط صالح بودن انجام خواهد شد.. 
از این نص هم استفاده می‌شود مورد استفاده قانونگذار همان دیوان عالی کشور بوده (چون در آن موقع عرض کردم اصلا صحبت نقض نبوده فقط صحبت فسخ بوده). پس بنابراین با این دلایلی که خدمتتان عرض کردم قابل تجدیدنظر بودنش در دیوان عالی کشور اصلا از نظر ما شک و شبهه‌ای ندارد و بطور کلی می‌بایست تجدیدنظر رسیدگی بشود و این نظری است که خدمتتان عرض شد.. 
. رئیس: جناب آقای آموزگار. 
. - بنده سعی می‌کنم بطور مختصر و موجز مطلب خود را عرض کنم.. 
. رئیس: یعنی مثلا ۵ دقیقه!. 
. - خیر، کمتر از ۵ دقیقه حاج آقا، بنده معتقدم که به عکس شعبه بیست و چهارم مطلب خیلی روشن و واضح است و تعجب است که آقایان قضات شعبه بیست و چهارم چگونه از این قانون استنباط کرده‌اند.. 
مطلب همان است که جناب آقای سلیمی‌فرمودند که در کمیسیون ماده ۱۰۰ و کمیسیون ماده ۱۲ قانون زمین شهری و کمیسیونهای مشابه که اگر رأی بدهند قابل تجدیدنظر در دیوان‌عالی‌کشور‌است. صراحت قانونی در ماده واحده قانون تعیین تکلیف اراضی موضوع ماده ۵۶ قانون جنگلها خیلی واضح است. در قانون‌این‌طورآمده‌است: پس از اعلام نظر کارشناسی هیأت (از این صراحت بیشتر!) ‍ می‌گوید این اعضاء که در این هیأت هستند همه اینها کارشناس هستند بجز قاضی، رأی قاضی لازم الاتباع است. دلیل بر صحت این برداشت این است که در ذیل این، قانونگذار آمده گفته رأی قطعی است الا در موارد مذکور در ماده ۲۸۴.. 
با توجه به این مطلب و اشاره این قانون به مادة ۲۸۴ کاملا روشن است که رأی اینجا رأی قضایی است و مؤید این برداشت که رأی هیأت عمومی‌دیوان عدالت، در سال ۷۲ یا اواخر ۷۱ است به این مضمون که گفته‌اند.. 
رأی این ماده‌واحده‌کمیسیون‌رأی‌قضایی‌است‌و‌در‌دیوان‌عدالت‌اصلا‌قابل رسیدگی نیست. از بابت اینکه رأی را، رأی قضایی تلقی کرده‌اند. اکثریت آقایان گفتند رأی قضایی است و دیوان عدالت صالح برای رسیدگی به اعتراضات مردم از آراء و تصمیمات مراکز‌دولتی‌است‌غیر‌از‌قضایی. این هم مؤید این برداشت که اکثر قضات این برداشت را کردند، بنابراین معتقدم که رأی شعبه دوازدهم صحیح صادر شده است.. 
. رئیس: جناب آقای دکتر محمد حسین هاشمی. 
. - من گمان می‌کنم این بحثی که ما اینجا شروع کردیم ثمره عملی زیادی ندارد برای اینکه محور بحث ما مربوط به قانون تشکیل دادگاه‌های حقوقی یک و دو و قانون تجدیدنظر آراء دادگاه‌هاست که با توجه به تصویب قانون تشکیل دادگاه‌های عمومی‌ازاین به بعد روی این محور ما این مسائل را باید بحث بکنیم. البته فقط ممکن است ثمره عملی این باشد که در مورد پرونده‌هائی که از سابق در دیوان عالی کشور در این زمینه باقی‌مانده تصمیم گرفته شود.. 
عرض‌می‌کنم‌که‌محوراینجا‌این‌است‌الان‌باتوضیحی‌که‌خواهم داد ما باید درخصوص این مسأله که قانون تشکیل دادگاه‌های حقوقی یک و دو دراین باره به ما چه اجازه می‌دهد و چه‌دستور‌می‌دهد‌و‌ما‌از‌آن‌چه‌برداشت‌می‌کنیم. [صحبت کنیم.]. 
اصل اولیه آن است که باصطلاح طبق این دو قانون آراء صادره از دادگاه‌های حقوقی یک قابل تجدیدنظر در دیوان عالی کشور بود مگر موردی که قانون استثنا کرده باشد آن هم به دو صورت بود در صورتی که دادگاه حقوقی یک در مقام تجدیدنظر نسبت به دادگاه حقوقی دو یا در صورتی که به قائم مقامی‌دادگاه حقوقی دو رسیدگی کرده باشد. دراین دو مورد قابل تجدیدنظر در دیوان عالی کشور نبود والا اصل اولیه عرض کردم طبق قانونی که جا افتاده بود آراء صادره از دادگاه‌های حقوقی یک قابل تجدیدنظر در دیوان عالی کشور بود، این یک مسأله.. 
صحبت ما اینجا این است که دادگاه حقوقی یک که به رأی صادره از ناحیه قاضی موضوع ماده واحده رسیدگی می‌کند این رسیدگی تحت چه عنوانی است؟ رسیدگی تحت عنوان تجدیدنظر است؟ یا عنوان دیگری دارد؟. 
آقایان اهل اصطلاح هستند، در تجدیدنظر ملاحظه می‌کنید همیشه باید یک سنخیت و تجانسی بین مرحله تجدیدنظر کننده با تجدیدنظر شونده باشد. سابق هم بر همین کیفیت بود، مسأله پژوهش یا استیناف، همیشه دادگاه بود که به رأی دادگاه در مقام پژوهش و یا درمقام تجدیدنظر رسیدگی می‌کرد.. 
اینجامابایدببینیم که این عنوان رسیدگی دادگاه حقوقی یک نسبت به اعتراض به رأی قاضی موضوع ماده واحده تحت عنوان تجدیدنظر هست یا نیست؟ یعنی به عبارت ساده‌تر بقول آقایان این تجدیدنظر صحت حمل دارد یا صحت سلب؟ نمی‌شود به این تجدیدنظر گفت.. 
ما موارد مشابهی را داریم، حالا این موضوع را هم من قبلا عرض کنم خدمت آقایان که چون خود من‌سالها‌از‌بدو‌تصویب‌این‌قانون‌حفاظت‌جنگلها‌و‌مراتع (سال‌ ۴۶) در این کمیسیون شرکت داشته‌ام. آقایان هم که در این کمیسیون و یا نظیر این کمیسیونها شرکت داشته‌اند این مسأله را می‌دانند که در هر کمیسیونی که قاضی شرکت داشته باشد نقش اول را قاضی بازی می‌کند. درست است که در آن ماده ۵۶ رأی بصورت کمیسیون صادر می‌شد ولی واقعا قاضی انشاء رأی می‌کرد.. 
در واقع می‌خواهم بگویم درست است که در این ماده ۵۶ فعلی گفته قاضی مستدلا رأی بدهد درآن موقع هم واقعا قاضی رأی می‌داد دیگران امضا می‌کردند، اعضاء کمیسیون امضاء می‌کردند. اینها نگاه می‌کردند قاضی اصلا چه تصمیم می‌گیرد. از این لحاظ می‌خواهم بگویم که خیلی فرق فارقی نیست بین این مسأله. البته این ماده زیاد باماده قبل اختلاف داردولی این قسمت سابق هم بهمین کیفیت بود.. 
اما مسأله این است اینجایی که دادگاه حقوقی یک رسیدگی می‌کند به اعتراض به این رأی قاضی، درست است صادرکننده رأی قاضی است ولی این تحت عنوان تجدیدنظر نیست برای اینکه سنخیتی بین مقام تجدیدنظرکننده یا تجدیدنظر شونده نیست، او قاضی است، نظیر این ما سابق هم داشتیم. در پرونده‌های جزائی از ناحیه دادسرا، بازپرس قرار منع تعقیب صادر می‌کرد، دادستان موافقت می‌کرد. اینها هر دو قاضی بودند قاضی نشسته یا ایستاده. قرار هم در این مسأله‌ای که خدمت آقایان می‌خواهیم عرض کنیم با حکم فرقی ندارد از این لحاظ، قراری که اینها صادر می‌کنند با اینکه دو قاضی صحه گذاشته بودند که این قرار منع تعقیب است وقتی اعتراض به این قرار می‌شد تحت عنوان اعتراض به قرار منع تعقیب در محکمه بررسی می‌شد نه تحت عنوان تجدیدنظر. اگر به قرار بازداشت اعتراض می‌شد اعتراض به قرار بازداشت بود، نه تجدیدنظر نسبت به خود قرار.. 
این اصطلاحی بود که یک مقدار جا افتاده، اینجا هم می‌خواهم عرض بکنم خدمت آقایان که درست است که خود رأی را در اینجا قاضی صادر کرده ولی دادگاه حقوقی یک بعنوان تجدیدنظر رسیدگی نمی‌کند، بعنوان اعتراض به رأی قاضی رسیدگی می‌کند. ما اهل اصطلاح هستیم و روی اصل اولی که خدمت آقایان عرض کردم چون این تجدیدنظر نیست رأی بدوی است. بنابراین بنظر من قابل تجدیدنظر در دیوان عالی کشور است.. 
از این لحاظ و از لحاظ روح قانون هم آقایان توجه داشته باشند به این مسأله واقعا ملاحظه کنید در اینجا نیستیم که کار خود را سبک بکنیم در مقام احقاق حقوق مردم هستیم. قانون تشکیل دادگاه‌های حقوقی یک و همچنین در مورد قانون تجدیدنظر آراء دادگاه‌ها و قانون اخیر (قانون تشکیل دادگاه‌های عمومی) همه اینها یک حد نصابی را گفتند اگر دادگاه حقوقی یک رسیدگی کرد این قطعی است یا بیاید در خود دادگاه تجدیدنظر. ولی در سابق (عرض‌کردم محور فکری ما قانون تشکیل دادگاه‌های حقوقی یک و دو است) در آن قانون حد نصاب ۲۰۰ هزار تومان بود. دویست هزار تومان به بالا قابل تجدیدنظر در دیوان عالی کشور بود.. 
من نمی‌خواهم بگویم که اینجا دعوا مالی است یا غیرمالی. مسأله این است که این مسأله، مسأله مهمی‌بوده، کجای ایران می‌دانید که ۱۰۰ مترمربع قیمتش زیر یک‌میلیون باشد؟ دعاویی که ازاین قبیل مطرح می‌شود دارای ارزش بسیار بالایی است. از نظر روح قانون آقایان توجه کنند باید بگوئیم این آراء قابل تجدیدنظر است.. 
بنابراین هر چند که شعبه محترم بیست و چهارم دیوان عالی کشور در رأی استدلال نکرده بود زیرا نیاز به استدلال هم نداشته و اینکه اگر اعتراض شده بود که قابل‌تجدیدنظر نیست شعبه‌بیست‌و‌چهارم باید جواب می‌داد و استدلال‌می‌کرد. در ماهیت امر ما کاری نداریم فقط همین مقدار که شعبه بیست‌و‌چهارم دیوان‌عالی‌کشور رأی را قابل تجدیدنظر‌دانسته بنظر من صحیح است و تأیید می‌کنم.. 
. رئیس: جناب آقای دانش. 
. - از خداوند قادر متعال استعانت می‌کنم که به ما توفیق مرحمت فرماید با دید وسیع قضایی برای جلوگیری از تضییع حق موفق بشویم انشاء الله.. 
با اصل هفتادوسوم قانون‌اساسی امتیاز بزرگی به قضات داده‌شده که قبلا نبود یعنی‌در قانون‌اساسی قبل از پیروزی‌انقلاب چنین چیزی نبود حتی عکس آن در قانون بود که اگر قاضی قانونی‌را تفسیر می‌کرد از موارد انفصال بود ولی در اصل هفتادوسوم اصلاحیه سال ۱۳۶۸ الحمدالله امتیازی مرحمت فرمودند که بنده عینا می‌خوانم می‌فرماید:. 
 ((شرح و تفسیر قوانین عادی در صلاحیت مجلس شورای اسلامی‌است این اصل مانع از تفسیری که دادرسان در مقام تمییز حق از قوانین می‌کنند نیست.)) مسأله‌ای که فعلا مورد طرح است بدایتا باید این تجزیه و تحلیل را بکنم که آیا هیأتی که بعنوان کارشناس نظر می‌دهد وجود قاضی در آنجا هست و قاضی رأی می‌دهد این مرحله نخستین دادرسی محسوب می‌شود یا خیر؟ چون مرحله نخستین دادرسی در قانون آئین دادرسی پیش‌بینی‌شده ۷۰ سال است که عمل می‌شود. متداعیین دعوت می‌شوند، جلسه تعیین می‌شود، توضیحات خواهان استماع می‌شود، مدافعات خوانده استماع می‌شود و رأیی می‌دهند این رأی را می‌گویند مرحله دادرسی نخستین. اما هیأتی می‌نشیند نظریه‌ای می‌دهد، قاضی هم رأیی می‌دهد این بنظر بنده مرحله نخستین محسوب نمی‌شود.. 
حالا نکته‌ای هست که در آنجا نوشته‌شده رأی هیأت لازم الاجراء است، این قابل اجراء بودن را درخیلی از قوانین ما داریم حتی در استیناف سابق یا همین دادگاه حقوقی یک که حکم می‌داد، حکم قابل اجراء بود ولی قابل اجراء بودن مانع از طرح پرونده در دیوان عالی کشور بود؟ خیر، بخصوص در عرف قوانین (مجلس) این هست که تمام قوانین قابل پژوهش و فرجام است یعنی قابل تجدیدنظر است برای اینکه باب ترافع را نمی‌شود بست مگر در خود قانون نصی وجود داشته باشد. باید نص باشد برای منع دیوان عالی کشور. دو مورد را بنده در قانون ارائه می‌دهم.. 
۱ - ماده ۲۳۸ می‌گوید: قرار قبول یا رد تأمین [خواسته] قابل پژوهش و فرجام نیست، تصریح می‌کند والا همه چیز قابل پژوهش و فرجام است.. 
۲ - مورد دوم، در قانون اعسار ماده ۲۲ اصلاحیه دیماه ۱۳۴۹ قانون آئین دادرسی مدنی می‌گوید: حکم قبول یا رد اعسار قابل رسیدگی فرجامی‌نیست.. 
بنابراین این اصل را ما پذیرفته‌ایم که اگر نص باشد جلویش را بگیریم ولی وقتی نص نیست بخصوص که رسیدگی هیأت شامل مرحله نخستین نیست این یک نظری می‌دهد، حقوقی یک وقتی رأی داد این حتما باید به دیوان عالی کشور بیاید والا تضییع حق می‌شود، تضییع حق مردم می‌شود، تضییع حق دولت می‌شود.. 
ما مکرر مطالعه کردیم، دیده‌ایم نصابها خیلی بالاست اگر جلویش گرفته شود فردا سر و صدا در می‌آید آقا! این‌که نمی‌شود. بنابراین بنظر بنده باب ترافع در امور قضایی مسدود نیست مگر اینکه نص وجود داشته باشد. از یک‌طرف هم قید لازم الاجراء بودن رأی هیأت نقشی است که درهمه قوانین هست می‌گوید که شما قانون را اجراء بکنید.. 
بنابراین بنظر بنده قضیه قابل طرح در دیوان عالی کشور است اگر رد بکنیم و جلویش را بگیریم بخصوص با این اختیارات که دراصل هفتاد و سوم مرحمت فرموده‌اند و ما اختیار داریم که اگر جایی مبهم شد می‌توانیم در قوانین عادی تفسیر کنیم بنابراین ما باید طرح بکنیم و به درد دل مردم یا به اعتراض دولت فرق نمی‌کند برسیم دولت از مردم است و مردم هم از دولت.. 
بنابراین بنده معتقد به تأیید رأی شعبه بیست و چهارم دیوان عالی کشور هستم که صحیح و مستدل است.. 
. رئیس: جناب آقای عروجی. 
. - ابعاد‌قضیه‌با‌فرمایشات‌بزرگوارانمان‌به‌ویژه‌آقای‌دکتر‌هاشمی‌و‌آقای‌دانش تا حدودی روشن‌شده‌ولی‌چیزی‌که هنوز‌برای‌بنده‌مبهم‌است این‌است‌که‌آیا اینها‌واقعا‌اختلاف‌ماهوی با هم دارند؟ یا‌اختلاف‌شکلی است و باصطلاح اشکال در صغرویت‌قضیه‌است؟ یعنی نظریة دو شعبه اگر واقعا از نظر‌مصب‌قضیه‌به‌یک‌جا‌بخورد‌قضیه‌حل‌است‌ولی از فرمایش آقای سلیمی‌بر می‌آید که اختلاف‌ماهوی‌دارند‌به‌این معنا که آقای سلیمی‌و امثال ایشان رأی این هیأتها را رأی قاضی دادگاه نمی‌دانند. درحقیقت یک تصمیم‌گیری همانند [تصمیم مقامات] اداری یا هیأت مدیره شرکتها و مؤسسات و سازمانها تلقی می‌کنند.. 
اگر به این صورت باشد، خوب طبعا اختلافی در کار نیست برای این‌که باید اصل قضیه را اینها درست کنند، هر دو رأی را. یعنی رأی قاضی را رأی دادگاه بدانند و طبعا رأی قاضی با رأی دادگاه هم مرجع تجدیدنظر باید داشته باشد و هردو هم بپذیرند که باید به حقوقی یک برود بعدا ما به بحث بنشینیم و بگوئیم آیا اینجا قابل طرح هست یا نیست؟. 
ازفرمایش آقای سلیمی‌برمی‌آید که ایشان این رأی را، رأی هیأت می‌داند، رأی کمیسیون می‌داند نه رأی قاضی و دادگاه. اگر به این صورت باشد ما اختلافی نداریم و قابل طرح در هیأت عمومی‌نیست. اما اگر واقعا رأی قاضی می‌دانند در حقیقت نظر شعبه محترم بیست و چهارم همانند نظر شعبه دوازدهم است و ما از مقامات کار در رابطه بااین هیأت استفاده می‌کنیم که رأی، رأی قاضی است و ملاک و معیار رأی قاضی است برای اینکه کارشناسی می‌شود، بررسی می‌شود، ارزیابی می‌شود و طرفین حضور پیدا می‌کنند و مطالب خودشان را مطرح می‌کنند درحقیقت یک جلسه رسیدگی دادرسی است و مشمول مواد قانونی دادگاه‌هاست، در حقیقت رأی، رأی قاضی است در اینصورت آیا آقای سلیمی‌اگر رأی را رأی قاضی و بمنزلة صدور از محکمه تلقی کنند باز هم اختلاف با شعبه دوازدهم دارند یا ندارند؟ این سؤال برای بنده روشن نشده است.. 
. رئیس: جناب آقای آل اسحاق. 
. - بموجب ماده ۵۶ قانون مربوط به جنگلها و مراتع، کمیسیونی تصمیم می‌گیرد در مورد اراضی جنگلی و مراتع، به این نظر کمیسیون اعتراض می‌شود آن کسی که سند مالکیت دارد به نظر کمیسیون اعتراض می‌کند وقتی‌که اعتراض کرد بموجب ماده واحده‌ای که تعیین تکلیف می‌کند مربوط به قانون جنگلها و مراتع، می‌آید به یک کمیسیونی مرکب از هفت نفر. آن‌هیأت‌نظر‌کارشناسی‌می‌دهد‌یعنی کانه قانونگذار اینطوری‌تلقی‌کرده‌وقتی‌که‌قاضی‌می‌خواهد‌رأی بدهد چون یک امر تخصصی است و نیاز به کارشناسی دارد در کنار قاضی چند نفر متخصص و کارشناس نشسته‌اند و‌آنها‌نظر‌کارشناسی‌خودشان‌را‌اعلام‌می‌کنند (عین‌عبارت‌قانون‌که‌من‌می‌گویم) می‌گوید آنها پس از اینکه نظر کارشناسی خود را اعلام کردند قاضی رأی صادر می‌کند و این رأی قاضی لازم الاجراء است مگر در این سه موردی که در ماده ۲۸۴ و ۲۸۴ مکرر استثناء شده.. 
بنابراین ما از عبارت این قانون، عبارت این ماده واحده استفاده می‌کنیم که آن چند نفر نظر نظر کارشناسی می‌دهند و رأی را قاضی صادر می‌کند که آیا نظر آن کمیسیون ماده ۵۶ صحیح است یا نه، قاضی رأی می‌دهد. در واقع اینجا به یک مرحله اعتراض قاضی رسیدگی می‌کند. قاضی می‌آید راجع به آن کمیسیون که اعتراض شده تصمیم می‌گیرد و رأی می‌دهد.. 
بنابراین از عبارت این استفاده می‌شود این یک حکم قضائی است و رأیی است که از قاضی صادر شده.. 
از آن طرف آقایان عنایت دارند ما یک قاعده کلی داریم که اصل بر قطعیت احکام است. اصل اولی این است که حکم قاضی قطعی و لازم الاجراء است. ما این را بعنوان یک اصل کلی قبول داریم وقتی‌که قاضی رأی صادر می‌کند، قاضی حکم می‌کند، حکم قاضی باید عمل بشود و تبعیت بشود و قطعی است، این اصل اولی است، مگر مواردی که استثناء شود.. 
وقتی که‌قاضی‌رأی‌می‌دهد، رأی قاضی قطعی و لازم الاجراء است. قانونگذار آمده در این ماده واحده سه مورد را استثناء کرده، گفته: همینطوری‌که‌شما‌در ماده ۲۸۴ رأی قاضی در آن سه مورد‌قطعی‌نیست‌و‌قابل‌اعتراض‌است در اینجا هم قابل اعتراض است یعنی این راتنزیل کرده از مصادیق‌ماده‌ ۲۸۴ ‌قرار‌داده. وقتی‌که‌از‌مصادیق‌او قرار داده آن موقع‌آن‌اشخاصی‌که‌حق‌اعتراض به‌حکم‌قاضی‌داشتند درآن‌موقع‌که دادستان‌کل‌کشور حق اعتراض داشت، دادسرای انتظامی‌قضات حق اعتراض داشت، محکوم علیه حق نداشت، شاکی نداشت آن موقع. اگر آنها اعتراض می‌کردند آن مرجعی که پس از اعتراض رسیدگی‌می‌کرد‌آیا‌این‌مرجع‌چه‌بود؟ مرجع تجدیدنظر نبود؟ بالاخره تجدیدنظر می‌کردند حکم قاضی، ممکن است کلمه تجدیدنظر به زبان‌آورده‌نشده ولی‌ماهیت‌امر این‌بود که تجدیدنظر می‌شد، دوباره‌رسیدگی‌می‌شد. در‌آن‌نظر‌قاضی‌قبلی‌مجددا اظهارنظر می‌شد و تجدیدنظر می‌شد و ما می‌بینیم در آنجایی که یک هیأت عمومی‌داشتیم چند سال پیش (سال ۶۸) که آیا آن احکامی‌که در زمان حاکمیت ماده ۲۸۴ صادر شده پس از تصویب قانون تعیین موارد تجدیدنظر احکام دادگاه‌ها و بعد هم که قانون تجدیدنظر آراء دادگاه‌ها تصویب شد آن آراء قبلی هم قابل تجدیدنظر هست یا نه همین حضرات آقایان تصویب کردند که چون قبلا دادستان محل حق اعتراض داشت و این قانون تعیین موارد تجدیدنظر و قانون تجدیدنظر آراء دادگاه‌ها ادامه همان حق است پس الان هم دادستان نسبت به آن احکام سابق حق اعتراض دارد.۱. 
ما می‌بینیم که قانون تعیین موارد تجدیدنظر، قانون تجدیدنظر آراء دادگاه‌ها را خود هیأت عمومی‌می‌آید جانشین ماده ۲۸۴ مکرر قرار می‌دهد، می‌گوید عین همان است، همان آثار را دارد. بنابراین وقتی‌که از رأی این کمیسیون، یعنی از رأی قاضی که در آن کمیسیون اعتراض شده، تجدیدنظرخواهی شد دادگاه حقوقی یک حق رسیدگی دارد یا ندارد؟. 
ما سؤالمان این است، یعنی اگر کسی کمیسیونی که قاضی در آن کمیسیون ماده واحده هست رأی داد پس از نظر کارشناس، اگر این اعتراض را آورد و تجدیدنظرخواهی کرد آیا دادگاه حقوقی یک حق رسیدگی به این را دارد یا ندارد؟ که من فکر نمی‌کنم کسی بگوید حق رسیدگی ندارد و نمی‌تواند دادگاه حقوقی یک رسیدگی کند؟ آقایان هم هیچکدام نفرمودند نمی‌تواند رسیدگی کند. وقتی‌که این می‌تواند رسیدگی کند ما هم می‌دانیم که حکم آن کمیسیون قطعی است مگر در این سه مورد در یکی از این سه مورد دادگاه حقوقی یک آمده گفته است که چون قاضی پی به اشتباه خودش برده، قاضی خودش قبول کرده، قاضی که در آن کمیسیون بود آمد گفت آقا من در آن رأیی که در آن کمیسیون دادم اشتباه کردم، خود قاضی آمد و قبول کرد چون همین استناد کرده است. وقتی‌که قاضی قبول کرد اشتباهش را و آمد درحقوقی یک رسیدگی شد، حالا که حقوقی یک رسیدگی کرد و رأی صادر کرد، یک‌دفعه تجدیدنظر شد یعنی یک‌دفعه رسیدگی شد و عبارت مواد قانونی نشان می‌دهد که رسیدگی آن اولی، رسیدگی قضائی بوده اصل بر قطعیت بوده مگر در مواردی که استثناء شده و بنابراین وقتی‌که حقوقی یک رسیدگی می‌کند این رسیدگی در مقام اعتراض و تجدیدنظرخواهی است. وقتی‌که درمقام اعتراض و تجدیدنظرخواهی است قطعی است، دیگر مجددا قابل طرح نیست. بنظر من نظر شعبه دوازدهم درست است.. 
. رئیس: جناب آقای شبیری. 
. - اصول مطلبی را که می‌خواستم عرض کنم با بیان بهتری آقای آل‌اسحاق. 
فرمودند. کیفیتی که قانون بیان می‌کند این را باید درنظر بگیریم که اگر این کمیسیون در دادگستری تشکیل شود یا در آنجا، اینها را حساب بکنند. اینجا می‌گوید نظر کارشناسی داده بشود پس از اینکه نظر کارشناسی داده شد قاضی رأی بدهد. اینجا قاضی رأی بدهد. از آن طرف هم آن موارد سه‌گانه مربوط به آئین دادرسی کیفری مربوط به امور قاضی مربوطه به دادگاه و اینهاست. آن وقت رأیی که آن قاضی صادر می‌کند که رأی هست، حکم هست، چون قاضی است به دلیل اینکه قاضی هست حکم است منتها چون در آنجا نشسته گاهی بنظر می‌رسد این حکم دادگاه نیست، حکم دادگاه است. دادگاهی است که در آنجا تشکیل‌شده، مثل دادگاه‌هایی که در شهرداری تشکیل می‌شد این هم دادگاهی است در جهاد سازندگی یا در وزارت کشاورزی تشکیل می‌شود، این دادگاه آمده رسیدگی کرده، حکمی‌صادر کرده، این حکم قطعی است مگر در سه مورد، اگر از شمول آن سه مورد باشد چه کسی باید تشخیص بدهد این از آن سه مورد هست یا نیست؟ نظر این است که حقوقی یک نظر بدهد که از آن موارد هست یا نیست.. 
بعد از اینکه دادگاه حقوقی یک رسیدگی کرد و گفت این رأی صحیح است و از آن موارد سه‌گانه نیست اینجا حقوقی یک رأیی نداده، آن حکم بجای خودش باقی است. اینجا حقوقی یک که آمده اظهارنظر کرده آن حکم در جای خودش باقی است و گفته که رأی قابل تجدیدنظر نبوده برای اینکه از آن موارد سه‌گانه نبود، پس درجایی که حقوقی یک می‌آید رأی آن قاضی کمیسیون، نه رأی کمیسیون را، تأیید می‌کند درحقیقت رأیی نداده، حکمی‌نداده، آمده گفته از آن موارد سه‌گانه نیست. حالا اگر بعدا تشخیص داده شد از آن موارد سه‌گانه بوده باز هم مرجع آن همین دادگاه است نه دیوان عالی کشور.. 
اگر بخواهیم بگوییم در دیوان کشور رسیدگی شود دیوان عالی کشور چه چیز را بررسی کند؟ نظر آن قاضی اولیه را بررسی کند؟ اینجا مجوز می‌خواهد، می‌گوید اصلا تجدیدنظر نشده. اینکه جناب آقای دکتر هاشمی‌هم اشاره‌ای فرمودند این در حقیقت تجدیدنظر نشده، اینجا حکم در جای خودش باقی است و از آن موارد سه‌گانه نیست. اگر بعدا از موارد سه‌گانه بخواهند تشخیص بدهند باز هم باید حقوقی یک در این مورد اظهارنظر بکند.. 
بنظر من آنجا که نظر قاضی کمیسیون تأیید بشود درحقیقت آن نظر درجای خودش باقی است و از اول قابل تجدیدنظر نبوده نظر حقوقی یک کاشف از این است که قابل تجدیدنظر نبوده اگر احیانا قابل تجدیدنظر تشخیص داده شود این حقوقی یک است که باید رسیدگی کند و درمقام تجدیدنظر حکم صادر بکند.. 
نتیجتا به نظرم می‌رسد رأی شعبه دوازدهم درست است.. 
. رئیس: جناب آقای منوچهری. 
. - مقدمتا عرض‌می‌کنم‌که‌قبلا‌در‌قوانین پراکنده‌ای مواردی داشتیم که بنص خود قانون آراء دادگاه‌ها قطعی بودند، فی‌المثل‌در‌قانون‌روابط‌موجر‌و‌مستأجر، مصوب ۱۳۵۶ در پاره‌ای موارد قانونگذار گفته بود رأی دادگاه فی‌المثل در مورد حکم تعدیل اجاره‌بها قطعی است ولی بعد با تصویب قانون تشکیل دادگاه‌های حقوقی یک و دو، قانون تعیین موارد تجدیدنظر احکام دادگاه‌ها و نحوه رسیدگی آنها و قانون تجدیدنظر آراء دادگاه‌ها بطور کلی آراء دادگاه‌های حقوقی قابل تجدیدنظر معرفی شدند.. 
مسأله دیگر این است که در متن این ماده واحده مربوط به قانون تعیین تکلیف اراضی اختلافی تصریح‌شده که رأی قاضی هیأت جز در موارد سه‌گانه شرعی مذکور در مواد ۲۸۴ و ۲۸۴ مکرر آئین دادرسی کیفری لازم الاجراء است. این مواد ۲۸۴ و ۲۸۴ مکرر بعدا بموجب قانون تعیین موارد تجدیدنظر آراء دادگاه‌ها اینها بطور ضمنی و حتی بصراحت لغو و نسخ شده بعد که خود قانونگذار متوجه این نقیصه شد در مورد مواد ۲۸۴ و ۲۸۴ مکرر که دیگر موضوعیت ندارد بموجب مادة ۹ آئین نامه اجرائی قانون تعیین تکلیف اراضی اختلافی موضوع اجراء ماده ۵۶ قانون جنگلها و مراتع کشور مصوب ۱ / ۸ / ۷۳ مقرر نمود:. 
رأی قاضی طبق قانون تعیین موارد تجدیدنظر در احکام دادگاه‌ها و تغییرات بعدی (آن، تغییرات بعدی منصرف به همان قانون تجدیدنظر آراء دادگاه‌ها است.) قابل اعتراض و قابل تجدیدنظر است. هر دوی این عناوین را بکار برده، هم کلمه اعتراض را در متن گنجانده و هم تجدیدنظرخواهی را.. 
درست است این آئین نامه فراتر از قانون است و برحسب قانون اساسی قضات می‌توانند از اعمالش امتناع کنند ولی واقعا خلاف قانون نیست، در جهت اجرای قانون استحسانا هم اگر نگاه کنیم به مسأله، اجرای این مقررات که تدوین هم شده است هیچ نوع ناسازگاری با قانون ندارد. بنابراین اینجا کلمه اعتراض را منصرف به همان اعتراضی می‌دانیم که نسبت به رأی قاضی هیأت می‌شود و در دادگاه حقوقی یک مورد رسیدگی قرار می‌گیرد و تجدیدنظر هم چون مرجع صالح رسیدگی به این اعتراض دادگاه حقوقی یک است در دیوان عالی کشور بعمل خواهد آمد.. 
اقتضای مقررات قانون تجدیدنظر آراء دادگاه‌ها و قوانین سابق آن هم این است که کلیه آراء دادگاه‌های حقوقی یک قابل تجدیدنظر در دیوان عالی کشور است. بنابراین رأی شعبه بیست و چهارم درحالی‌که متضمن پذیرش تجدیدنظرخواهی است با مقررات تطبیق می‌کند و بنظر من صحیح و قابل طرح است.. 
. رئیس: جناب آقای سپهوند. 
. - صرفنظر‌از‌آن‌مواردی‌که‌راجع‌به‌تجدیدنظرخواهی‌و‌سایر‌مسائل‌مطرح‌فرمودند بحث مربوط می‌شود به قابل‌تجدیدنظر‌بودن‌و‌نبودن‌در‌دیوان‌عالی کشور. قانون تعیین موارد تجدیدنظر آراء‌احکام‌دادگاه‌ها، تجدیدنظر‌مجدد‌را‌برای‌بار دوم استثنائا می‌پذیرد، مشروط بر اینکه جهات تجدیدنظرخواهی با جهات تجدیدنظرخواهی قبلی تفاوت داشته باشد.. 
اما قانون تجدیدنظر آراء دادگاه‌ها که در سال ۱۳۷۲ تصویب‌شده تبصره ماده ۹ این قانون صراحت دارد به اینکه تجدیدنظر برای بار دوم جایز نیست الا در احکام اصراری. اگر ما این مقررات را شامل کلیه آرایی که دادگاه‌ها در مقام تجدیدنظر صادر می‌کنند بدانیم بصراحت تبصره ماده ۹ هیچ حکمی‌که در مقام تجدیدنظرخواهی صادر می‌شود قابل تجدیدنظر مجدد نیست.. 
اما اگر این مقررات را منصرف از موضوع مطرح‌شده بدانیم در این صورت بایستی بنحو دیگری اظهارنظر بشود. یک رأی وحدت رویه داریم که البته مربوط به این مورد نیست مربوط به موقعی است که بین دادگاه‌های عمومی‌و انقلاب راجع به صلاحیت در موردی که کسی متهم به ارتکاب جرائم متعدد بشود و بایستی تعیین تکلیف شود که کدام دادگاه صلاحیت رسیدگی دارد.. 
ماده ۲۰۲ اصلاحی قانون آئین دادرسی کیفری صراحتا می‌گوید اگر کسی متهم به ارتکاب جرائم متعدد باشد دادگاهی صلاحیت رسیدگی دارد که صلاحیت رسیدگی به مهمترین جرم را دارد. اما در مقام تصمیم‌گیری در مقام وحدت رویه دیوان عالی کشور در این رأی، ماده ۲۰۲ را منصرف از دادگاه‌های اختصاصی دانست و رأی مفادش این است که ماده ۲۰۲ شامل موردی است که بین دادگاه‌های عمومی‌در صلاحیت اختلاف پیدا شود نه بین دادگاه‌های عمومی‌و اختصاصی. ۱. 
بنظر بنده در کمیسیون ماده ۵۶ رأی قاضی، یک حالت استثنایی است یعنی آنچه در قانون موارد تجدیدنظر احکام دادگاه‌ها آمده و آنچه در قانون تجدیدنظر آراء دادگاه‌ها در ۱۳۷۲ ذکر شده ناظر بر مواردی است که دادگاه حقوقی دو، کیفری دو، نظامی‌دو حکم صادر می‌کند و قابل تجدیدنظر است. تبصره ماده ۹ شامل این موارد است. اگر حکمی‌دادگاه حقوقی ۲ صادر بکند، حقوقی یک در مقام تجدیدنظر رأی صادر بکند به حکم تبصره ماده ۹ قابل تجدیدنظر مجدد نیست. بنابراین تصمیمی‌که کمیسیون می‌گیرد، خواه ما بگوئیم چون رأی را قاضی صادر می‌کند، یک رأی قضایی است، خواه عنوان دیگری به این تصمیم بدهیم به هرحال بحکم قانون در سه مورد قابل تجدیدنظر است. مرجع تجدیدنظر هم دادگاه حقوقی یک است. این مورد هیچ ارتباطی به قانون تجدیدنظر آراء دادگاه‌ها و قانون تعیین موارد تجدیدنظر دادگاه‌ها ندارد، یک مورد خاص است.. 
بنابراین وقتی دادگاه حقوقی یک رسیدگی می‌کند، حکم می‌دهد، اعتراض می‌شود ما یا باید بگوئیم بموجب این مستندات تجدیدنظرخواهی ممنوع است یا اگر مشمول این مقررات نیست نص دیگری، مستند دیگری باید داشته باشیم.. 
بنظر بنده رأی دادگاه حقوقی یک که در این مورد صادر شده مشمول ممنوعیت بار دوم تجدیدنظر نیست و بنابراین رأی شعبه بیست و چهارم مطابق با موازین و مقررات است.. 
. رئیس: جناب آقای اذانی. 
. - اهمیتی‌که‌رأی امروز دارد از این بابت است که ما دیگر دادگاه‌های حقوقی یک و دو نداریم و دادگاه‌ها‌تبدیل به‌دادگاه‌عمومی‌شده. هر‌رأیی‌که‌در اینجا‌صادر‌بشود در رسیدگیهای دادگاه‌های‌عمومی‌تسری‌پیدا‌می‌کند. یعنی‌اگر‌ما‌به این نتیجه برسیم که رأی شعبه بیست و چهارم صحیح است قاعدتا باید گفت که بعد از اینکه دادگاه عمومی‌به نظریه و رأی حاکم شرعی موضوع ماده واحده رسیدگی می‌کند آن رأی قابلیت تجدیدنظر را دارد. حالا بحث این‌که آیا این قابلیت تجدیدنظر در دادگاه تجدیدنظر استان یا دیوان کشور است خارج از موضوع این جلسه است و صحبتی نمی‌کنم.. 
اما در اصل موضوع، با توجه به همان بند تبصره ذیل ماده ۹ قانون تجدیدنظر آراء دادگاه‌ها که عینا در تبصره ماده ۱۹ قانون تشکیل دادگاه‌های عمومی‌آمده و آن را نقل می‌کنیم:. 
تبصره یک: احکامی‌که در مرحله تجدیدنظر صادر می‌شود بجز درخصوص رأی اصراری قابل درخواست تجدیدنظر مجدد نیست.. 
بنده معتقدم این رسیدگی که دادگاه حقوقی یک یا دادگاه عمومی‌از این پس به این آراء حاکم شرع موضوع ماده واحده رسیدگی می‌کند اگر چه می‌گوید در کمیسیون مطرح می‌شود، کمیسیون اقدامات مقدماتی می‌کند، نظریه کارشناسی می‌دهد ولی رأی را قاضی و یا حاکم شرع می‌دهد.. 
بنابراین رسیدگی‌که‌دادگاه‌حقوقی‌یک‌و‌دادگاه‌عمومی‌از‌این‌پس‌راجع‌به‌رأی‌حاکم شرع موضوع‌ماده‌واحده‌می‌کند و رأی‌می‌دهد‌این‌رأی‌در‌مرحله‌تجدیدنظر‌صادر‌شده‌است‌و طبق این تبصره‌و تبصره ماده ۹ قابلیت‌تجدیدنظر‌مجدد در‌دیوان‌عالی‌کشور را نخواهد داشت.. 
خدمت شما‌یک‌نمونه‌را عرض می‌کنم. بین‌شعب‌هجدهم‌و‌هفدهم‌دیوان‌عالی‌کشور در یک موضوع‌اختلاف‌نظر‌بود. در‌سال‌ ۷۰ ‌یا ۷۱ رأی وحدت‌رویه‌صادر‌شد که الان در مجموعه‌ها هست و آن عبارت از این‌بود‌که‌چون‌در‌آن‌موقع‌در‌دادگاه‌های‌حقوقی‌یک باید نظریه داده می‌شد قبل از صدور رأی، رأی داده بود دادسرا در مورد تصرف عدوانی، آمده بود در دادگاه حقوقی یک این رأی مورد رسیدگی و تجدیدنظر قرار گرفته بود و بعد نظریه و رأی داده بودند و نزد ما آمده بود در دیوان کشور، ما درشعبه هجدهم گفته بودیم چرا نظریه نداده‌اید؟ چون دعوا، دعوای غیرمالی بوده و باید نظریه داده می‌شد. پرونده را برگرداندیم. شعبه هفدهم بعکس ما گفته بودند که چون رسیدگی دادگاه حقوقی یک در مرحله تجدیدنظر نسبت به رأی دادسرا بوده بنابراین لزومی‌به اظهارنظر و اعلام نظریه نبوده دادگاه باید حکم می‌داده و دو حکم را قبول کرده بودند. پس ملاحظه می‌فرمائید خود هیأت عمومی‌دیوان عالی کشور اظهار نظر کرده بر اینکه رسیدگی تجدیدنظر نسبت به رأی تصرف عدوانی دادسرا، این رسیدگی تجدیدنظر است. ۱ آنجا هم یک قاضی رأی می‌دهد. در کمیسیون ماده واحده هم یک قاضی رأی می‌دهد و آن حاکم شرع است و فقط نظریه کارشناسی را می‌گیرد.. 
بنابراین با توجه به این‌نمونه‌ای که ما در وحدت رویه داشتیم و باتوجه به اینکه آن مطلبی‌هم که آقای‌سلیمی‌فرمودند افراز‌در‌صلاحیت‌اداره‌ثبت‌است، اعتراض آن به حقوقی دو می‌آمد و از حقوقی‌دو‌به‌یک‌می‌آمد‌و دیگر به دیوان‌عالی‌کشور نمی‌آمد و کمیسیون ماده ۱۲ هم‌درشرایط فعلی هیچ قاضی‌در آن شرکت ندارد و آن چون اعتراض به‌نظر کمیسیون هست از این نظر به دادگاه حقوقی یک می‌آمد و یا به دادگاه عمومی درشرایط فعلی. بنابراین با توجه به اینکه ما در قوانین رسیدگی سه مرحله‌ای نداریم به نظر من می‌رسد که این رأی شعبه دوازدهم که دو مرحله را پذیرفته قابل اتباع است.. 
. رئیس: آقایان اجازه بفرمائید مذاکرات کافی است. جناب آقای ادیب رضوی نظر جناب آقای دادستان محترم کل کشور را قرائت فرمایند.. 
. . 
- با توجه به اینکه‌هیأت‌مندرج‌در‌قانون‌تعیین‌تکلیف‌اراضی‌اختلافی موضوع‌اجرای‌ماده‌ ۵۶ ‌قانون‌جنگلها‌و‌مراتع‌مصوب‌سال‌ ۱۳۶۷ تشکیل گردیده و قاضی‌هیأت‌رأی‌را‌صادر نموده و رأی مزبور حسب مقررات قانونی لازم‌الاجراء بوده است و چون این رأی به منزله رأی دادگاه حقوقی دو است لذا با توجه به موارد سه‌گانه مندرج در همین قانون، تجدیدنظر از رأی مزبور با دادگاه حقوقی‌یک‌خواهد بود و رأی‌صادره از دادگاه اخیر قطعی و غیرقابل تجدیدنظر می‌باشد.. 
بنابراین رأی شعبه دوازدهم دیوان عالی کشور که براین اساس صادر شده موجه بوده و مورد تأیید است.. 
. رئیس: آقایان نظر مبارکشان را در اوراق رأی مرقوم بفرمایند.. 
. . 
رئیس: کل‌آراء‌مأخوذه‌ ۷۶ ‌فقره‌بوده‌که‌اکثریت‌ ۴۱ ‌نفر‌رأی‌شعبه‌بیست‌و‌چهارم دیوان‌عالی‌کشور‌را‌صحیح‌تشخیص‌و‌ ۳۵ ‌نفر‌رأی‌شعبه‌دوازدهم‌دیوان‌عالی‌کشورراتأیید‌کرده‌اند. انشاءا …خداوند‌به‌آقایان‌توفیق‌بیشتری‌بدهد. شکرالله‌مساعیکم. متن رأی. رأی شماره ۶۰۱ - ۲۵ / ۷ / ۱۳۷۴ وحدت رویة. 
هیأت عمومی‌دیوان عالی کشور. 
. 
رأی‌دادگاه‌حقوقی‌یک‌در‌مقام‌رسیدگی به شکایت از رأی قاضی موضوع‌ماده‌واحده‌قانون‌تعیین‌تکلیف‌اراضی‌اختلافی‌موضوع اجرای ماده‌ ۵۶ ‌قانون‌جنگلها‌و‌مراتع‌مصوب ۱۳۶۷ اصطلاحا رسیدگی‌به‌اعتراض‌می‌باشد‌نه‌تجدیدنظر‌و‌عنوان ((تجدیدنظر)) در ماده‌ ۹ آئین‌نامه‌اصلاحی‌آئین‌نامه‌اجرائی‌قانون‌مذکور‌پس‌از‌کلمه ((اعتراض)) از‌باب‌تسامح‌در‌تغییر‌است. بنابراین‌با‌عنایت‌به‌مقررات موضوعه‌وقت (قانون‌تشکیل‌دادگاه‌های‌حقوقی‌یک‌و‌دو و‌قانون تجدیدنظر‌آراء‌دادگاه‌ها) و‌اصل‌قابل‌تجدیدنظر‌بودن‌آراء دادگاه‌های حقوقی‌یک‌در دیوان‌عالی‌کشور، تصمیم شعبه بیست‌و‌چهارم‌دیوان‌عالی‌کشور‌که بر این اساس‌صادرگردیده صحیح و باکثریت آراء‌تأیید می‌گردد. این‌رأی‌طبق‌ماده‌واحده قانون وحدت‌رویه‌قضائی‌برای‌شعب‌دیوان‌عالی‌کشور‌و‌دادگاه‌ها در موارد‌مشابه‌لازم‌الاتباع‌است. هیأت‌عمومی‌دیوان‌عالی‌کشور. 
. 
. 
<#>
. مقدمه. علت طرح:. اخت لاف‌نظر بین شعب. 
در ساعت ۹ صبح روز سه‌شنبه مورخ ۲ / ۸ / ۱۳۷۴ جلسه هیأت‌عمومی شعب‌کیفری دیوان‌عالی‌کشور بریاست حضرت آیت‌الله محمدی گیلانی رئیس دیوان‌عالی‌کشور و با حضور جنابان آقایان قضات دیوان‌عالی‌کشور و نمایندة جناب‌آقای دادستان محترم کل کشور تشکیل‌شد با تلاوت آیاتی از کلام‌الله مجید رسمیت جلسه اعلام گردید.. 
. رئیس: دادنامة شماره ۸۹ - ۱۸ / ۲ / ۱۳۷۴ شعبة بیست‌وهشتم دیوان عالی‌کشور بتصدی جناب آقای سید اصغر حسینی رئیس و جناب آقای سادات حسینی مستشارمطرح است. جناب آقای سادات حسینی دادنامه را قرائت فرمایند.. 
. . 
-. خلاصه جریان پرونده. خلاصه جریان پرونده: درتاریخ ۱۲ / ۱۲ / ۶۹ در روستای ک. [سبزوار] نزاعی فیمابین آقایان م. ع. با م. ح. و م. ا. رخ داده‌است لیکن پس از مشاجره لفظی و احتمالا یک کشیده که فیمابین رد و بدل شده‌است آنان را از هم سوا کرده‌اند و م. ع. را مردم به طرف خانه‌اش می‌برده‌اند که نقش زمین شده است.. 
آقای م. ح. عضو شورای اسلامی محل ک. که در صحنه حضور داشته است اینطور گفته است: … در این بین یک حرف م. ع. و یک حرف م. ح. گفتند خواستند به یکدیگر بپرند بنده م. ع. را گرفتم رو به خانه‌اش ببرم که یک‌مرتبه م. ح. چه حرفی گفت؟ که م. ع. از دست بنده فرارو روبه م. ح. کرد او هم به طرف م. ع. به یکدیگر رسیدند و م. ا. از طرف‌دیگر آمد و دیگر بنده نفهمیدم که چه شد م. ع. را دیدم در بغل مردم رو به خانه می‌برند یکمرتبه در همانجا به زمین افتاد و از زمین حرکت نکرد. آقای م. فرزند ح. بعنوان مطلع اظهارکرده‌است: … بعد م. ع. با آقا م. ح. به یک‌و دو پرداختند و م. ح. گفت شما که جوها را آورده‌اید و پول‌حمالی گرفته‌اید وظیفه شما می‌باشد. که م. ع. به م. ح. گفت می‌خواست برنداری من خودم برمی‌داشتم که یک و دو می‌کردند و از یکدیگر هم فاصله داشتند که قصد زد و خورد را داشتند که در این هنگام برادر م. ح. بنام م. ا. هم از پائین داشت می‌آمد که من حاج م. ا. را گرفتم که نزاع رخ ندهد و چند نفردیگر هم م. ع. و م. ح. را جدا کردند و بعد هم به منزل خودم رفتم و بعد از خانه بیرون رفتم گفتند م. ع. در داخل کوچه افتاده که دیگر اطلاعی ندارم اضافه کرده بغیر از من ا. ل.، م. ا. م و م. ح. و افراد دیگر بودند که به خاطر ندارم. از آقایان ا. ل. و م. ا. م. و م. ح. و م. م. تحقیق‌شده‌ضمن اینکه اظهارات م. را تأیید کرده‌اند اضافه نموده‌اند با یکدیگر فقط جر و بحث کردند و دعوائی که زد و خورد باشد نکردند.. 
از متهم م. ح. تحقیق‌شده اظهار کرده‌است: … م. ع. گفت بیخود کمک کردی و من گفتم بحرف تو شلغم ریز نمی‌کنم و گفته آقای ت. بوده که کمک کردم والا کمک نمی‌کردم همینطور نسبت به هم حرف می‌زدیم و مجادله می‌کردیم که او قصد زدن مرا داشت و مردم گرفته بودندش و ما را از یکدیگر سوا کردند و او را بردند خانه. ما اصلا به هم نرسیدیم و دست هیچ‌یک از ما روی‌هم دراز نشده ولی برادرش بنام ا. ب یک سیلی به من زد و مردم او را گرفتند و بعد از حدود سی الی چهل دقیقه سر همان کوچه ایستاده بودیم که متوجه شدم ا. ب آمد دو سه تا سیلی زد و فحاشی ناموسی کرد.. 
آقای ا. ب برادر متوفی ضمن شکایت از م. ح. اظهار داشته بنده فقط از شخصی بنام م. ح. فرزند غفور شاکی هستم که با برادرم سر و صدا کرده است که باعث فوت برادرم شده است. شبکه بهداشت و درمان سبزوار از جسد معاینه بعمل آورده اینطور گواهی کرده‌است: از جسد در ساعت ۴۵ / ۱۱ شب ۱۲ / ۱۲ / ۶۹ معاینه بعمل آمد ظاهرا [آثار] ضرب و جرح ندارد اینکه مرگ در اثر سکته قلبی بوجود آمده است با توجه به سن و سال ممکن می‌باشد و ارتباط آن با نزاع و اینکه شرایط مختلف زمینه‌ساز این سکتة قلبی باشند نیز امکان‌پذیر است در هرصورت علت قطعی مرگ را کالبد شکافی تعیین‌می‌کند و شواهد قضیه کمک‌کننده می‌باشد توضیح اینکه بسیاری از عوامل ترس‌زا می‌تواند چنین مسأله‌ای ایجاد کند که تنها شواهد قضیه می‌تواند کمک‌کننده باشد. از س. ا. بعنوان مطلع تحقیق اظهار داشته من از خانه می‌آمدم دیدم اینها با هم جر و بحث می‌کنند و بعد به هم فحاشی می‌کردند و من ایستاده و گفتم نمی‌گذارم با هم دعوی کنید و بعد گفتند که م. ع. فوت نموده است اضافه کرده است در موقعی که ایشان به زمین خورد در محل نبودم آقایان ا. ل. و م. ح. و م. م. اظهاراتشان نظیر اظهارات آقای س. ا. می‌باشد. از آقای م. ح. فرزند س. غ. بعنوان متهم تحقیق اظهارات قبلی خود را تأییدکرده و اضافه کرده‌است ایراد ضرب‌عمدی و فحاشی نسبت به مرحوم م. ع. و تسبیب درفوت او را قبول ندارم من اصلا نزدم و وقتی بردند به خانه فوت‌کرده‌است و اینها سابقه‌سکته دارند پدر بزرگش و پدر خودش براثر سکته مرده‌اند. از آقای ح. مجددا تحقیق اظهارکرده‌است: … یک حرف او، یک حرف نامبرده به یکدیگر حمله‌ورشدند ولی به یکدیگر نرسیدند بنده خودم م. ع. را بغل کردم و رو به طرف خانه‌اش بردم چند قدم که فاصله شد نشنیدم که ح. چه گفت که م. ع. خودش را از بغل بنده پرتاب به طرف م. ح. و م. ح. هم به طرف م. ع. حمله‌ور شدند یک چک مابین شان رد و بدل شد که برادر م. ح. اسماعیل از طرف دیگر به طرف م. ع. حمله‌ور شد ولی به م. ع. نرسید که مردم گرفتند و م. ع. را مردم گرفتند به طرف خانه‌اش چند قدم روی دست مردم بود که یک‌مرتبه روی زمین افتاد دیگر بلند نشد.. 
پس از کالبد شکافی و برداشتن قلب و ریه جهت امتحان آسیب‌شناسی پزشکی قانونی اینطور پاسخ داده است: در مورد علت فوت م. ع. فرزند م. م. با توجه به معاینه و کالبد‌شکافی از جسد و امتحان آسیب‌شناسی علت فوت بیماری قلبی (انفارکتوس قلبی) تعیین‌گردید. سرانجام آقای بازپرس با توجه به محتویات پرونده به مجرمیت اظهارنظر کرده است آقای دادیار مخالفت کرده و عقیده به منع تعقیب داشته است. با حدوث اختلاف پرونده به دادگاه کیفری ۲ سبزوار ارجاع گردیده و پس از رسیدگی بشرح رأی شماره ۱۰۱۶ / ۱۹ - ۷ / ۱۲ / ۷۰ با نقض آن در اثر نقض رأی دادگاه کیفری دو، پرونده به دادسرای عمومی سبزوار اعاده گردیده که با صدور کیفرخواست شماره ۲۸۲ - ۱۷ / ۳ / ۷۱ پرونده به دادگاه کیفری یک نیشابور ارجاع گردیده است.. 
دادگاه پس از رسیدگی بشرح رأی شماره ۲۵ / ۶۱۰ - ۷ / ۷ / ۷۱ موضوع را از باب لوث تشخیص داده وبا اقامه قسامه از ناحیه اولیاء دم همسر متوفی دوبار مادر او پنج بار و دخترش شش بار قسم یاد کرده‌اند با قسامه دو تن دیگر از اقارب مرد که هر کدام شش بار قسم یاد کرده‌اند جمعا ۲۵ قسم یاد کرده‌اند و دادگاه متهم م. ح. را به پرداخت یک فقره دیه کامله از نوع درهم ظرف دو سال از تاریخ وقوع حادثه در حق اولیاء‌دم محکوم و م. ا. برائت حاصل کرده است. (توضیح اینکه وی هم در کیفرخواست باتهام تسبیب در قتل غیرعمدی تحت تعقیب قرار داشته است).. 
پس از ابلاغ حکم، محکوم علیه م. ح. به حکم صادره اعتراض‌کرده و درخواست تجدیدنظر نموده است و پرونده به دیوان‌عالی‌کشور و به این شعبه ارسال گردیده است که بموجب [دادنامة] شماره ۶۶۹ / ۲۸ - ۲۹ / ۸ / ۷۲ چنین رأی داده است:. 
چون برابر ماده ۲۵۱ قانون مجازات اسلامی قسم خورندگان باید علم بر ارتکاب قتل داشته باشند و از روی جزم قسم بخورند و قسم از روی ظن کفایت نمی‌کند و باتوجه به نحوة ادای سوگند از طرف قسامه بنظر نمی‌رسد که علم و جزم به ارتکاب قتل توسط متهم داشته باشند و باتوجه به تبصره ذیل ماده ۲۵۱ مزبور قسم ظنی اعتبار ندارد و با عنایت به گواهی پزشکی قانونی درخصوص علت فوت که بیماری قلبی تعیین گردیده استناد قتل به متهم نمی‌تواند موجه باشد بنابراین اعتراض تجدیدنظرخواه وارد بنظر می‌رسد و باستناد بند ب ماده ۶ قانون تعیین موارد تجدیدنظر احکام دادگاه‌ها و نحوه رسیدگی آنها نقض گردیده و رسیدگی مجدد به دادگاه همعرض محول گردیده است.. 
پرونده اعاده شده و به شعبه هیجدهم دادگاه کیفری یک مشهد ارجاع شده است که پس از رسیدگی بشرح رأی شماره ۱۹۲ / ۷۴ - ۱۵ / ۲ / ۱۳۷۳:. 
موضوع را از باب لوث تشخیص داده و با اقامه قسامه اقارب مقتول متهم آقای م. ح. فرزند س. غ. را به پرداخت یک فقره دیه کامله از نوع درهم ظرف دو سال از تاریخ وقوع جرم محکوم کرده است.. 
رأی صادره درتاریخ ۲۵ / ۴ / ۷۳ به محکوم علیه ابلاغ گردیده است و نامبرده در تاریخ ۶ / ۵ / ۷۳ به حکم صادره اعتراض کرده است و تقاضای تجدیدنظر نموده است و مبلغ ده هزار ریال هزینه دادرسی را پرداخت کرده است و پرونده جهت تجدیدنظر به دیوان عالی کشور و به این شعبه ارسال گردیده است. هیأت شعبه در تاریخ بالا تشکیل گردید پس از قرائت گزارش آقای سادات حسینی عضو ممیز و اوراق پرونده و نظریه کتبی آقای دادیار دیوان عالی کشور مشاوره نموده چنین رأی می‌دهند:. 
نظر به اینکه رأی دادگاه‌کیفری یک نیشابور مبنی بر لوث‌بودن قضیه و اثبات اتهام از طریق اقامه قسامه توسط اقرباء متوفی، نقض گردیده‌وحکم‌شماره ۱۹۲ / ۷۴ - ۱۵ / ۲ / ۱۳۷۳ شعبه هیجدهم دادگاه کیفری‌یک مشهد نیز مستند به همان عمل‌و اسبابی است که حکم منقوض مبتنی‌برآن بوده است لذاموضوع اصراری به‌نظر می‌رسد و پرونده باستناد رأی‌شماره ۴۶۳ / ۷۱ - ۱۷ / ۴ / ۱۳۷۱ وحدت‌رویه هیأت‌عمومی دیوان‌عالی‌کشور قابل طرح در هیأت عمومی دیوان‌عالی‌کشور می‌باشد. مقرر است دفتر پرونده به هیأت عمومی دیوان عالی‌کشور ارسال گردد.. 
شعبه بیست و هشتم دیوان عالی کشور. مذاکرات. رئیس: جناب آقای محمد سلیمی. 
. - ظاهرا رأی شعبه بیست‌و‌هشتم دیوان‌عالی‌کشور که درمرحله اول رأی را نقض کرده ایرادگرفته قسامه صحیحا انجام‌نشده است و لذا می‌گوید قسم خورندگان باید از روی قطع و جزم قسم بخورند نه از روی حدس و گمان، در رأی دوم تکیه شان بر این است که مورد از موارد لوث نیست اگر این مسأله روشن نشود بنظرم قضیه مبهم خواهد بود و اگر مقداری روشن بشود و آقایان مورد را از موارد لوث ندانند تکلیفی داریم که شاید بطریق دیگر روی پرونده بتوان بحث کرد یک‌وقت نه، اگر مورد را از موارد لوث بدانیم ایرادهای دیگری دارد استدعایم این است که نظرات آقایان را برایمان بخوانند تا کمی مسأله روشن شود، متن رأی و رأی اولی دیوان که نقض کرده خوانده شود البته رأی اولی به هیچ وجه قابل ابرام نبود قسامه اول که قطعا با اشکال روبرو است. چرا که مورد از موارد لوث بوده و زنها آمده قسم‌خورده بودند. با وجود مردان نوبت به زنان در قسم آنهم تکرارقسم هرگزنمی‌رسد. فقط مدعیان می‌توانند یک قسم بخورند و لذا استدعا می‌شود توضیح بیشتری دراین مورد داده شود.. 
. رئیس: جناب آقای سادات‌حسینی آقایان می‌خواهند شما رأی را بخوانید.. 
. - اولا این جمله را خدمتتان عرض بکنم که ما معمولا وقتی رأی را بررسی می‌کنیم بعضا نقائصی دارد که خیلی ربط پیدا نمی‌کند ولی به آنها اشاره می‌شود در اینجا اصل اساسی این است به دلیل اینکه قتل اتفاق نیفتاده مرگ طبیعی بوده وقتی مرگ طبیعی باشد اصلا نمی‌تواند دلائل ظنی باشد قسامه در مواردی است که قتلی اتفاق افتاده معلوم نیست قاتلش کیست، حالا ممکن است قرائن ظنی متوجه یک نفر باشد این جا می‌گوئیم با اقامه قسامه این مسأله اثبات بشود ولی مادامی که قتل محقق نیست و مرگ طبیعی است این جا دیگر اصلا نمی‌تواند از موارد لوث باشد.. 
. رئیس: حالا اصل حکم دادگاه را بخوانید:. 
. - این رأی دادگاه اول است: ((طبق گزارش اولیه پاسگاه ششتمه که. 
به دادسرا اعلام‌شده در مورخ ۱۲ / ۱۲ / ۶۹ در روستای … نزاعی بین م. ع. و م. ح. و م. ا. رخ‌داده که م. ع. به لحاظ وخامت حال به بیمارستان محل منتقل در نهایت فوت می‌نماید. مأمور به محل اعزام و از طرفین دعوی و نیز شهود قضیه تحقیق و بشرح گزارش ۱۳ / ۱۲ / ۶۹ پس از تنظیم کیفرخواست جهت رسیدگی به این دادگاه ارسال‌شده. در جلسات دادگاه اولیاء دم از ح. شکایت کردند و گفتند وی م. ع. را بقتل رسانده و سیلی به صورتش زده که باعث فوتش شده و شهود نیز بر این امر شهادت داده‌اند گفته‌اند م. ع. قبلا سالم بوده تاکنون سکته نکرده قیم صغار نیز از ح. شکایت کرده متهم م. ح. در دفاعیات خود گفته اتهام را قبول ندارم کتکی نزدم مردم نگذاشتند به یکدیگر برسیم و وی را مضطرب نکرده البته جر و بحث داشته‌ایم، شهادت شهود و گواهی پزشکی را قبول دارم ورثه مقتول گفته‌اند حاضریم قسم بخوریم م. ح. باعث فوت م. ع. شده و مجموعا ۲۵ مرتبه قسم اداء کرده‌اند باعث فوت م. ع.، م. ح بوده است علیهذا با توجه به مراتب فوق و منجمله اظهارات متهم ردیف یک در پرونده و نیز شهود قضیه چنین استنباط می‌شود اگر چه ضربه سیلی باعث فوت معمولا نمی‌شود النهایه اقرار متهم م. ح. به اینکه مرحوم سابقه سکته داشته و پدر و جد پدری وی بر اثر سکته فوت نموده اگر چه در حین ارتکاب عمل متوجه این مطلب نبوده النهایه عملا حرکت وی باعث شده که مقتول م. ع. یا به قتل برسد یا سرعت در زمان رسیدن فوت وی شده باشد. علیهذا ضامن بودن وی دیه مرحوم را بنظر دادگاه محرز بوده لذا با توجه به ماده ۳۱۶ و رعایت مواد ۲۹۵ بند ب و ۲۹۷ بند ۶ و ۳۰۲ بند ب حکم به محکومیت متهم میرزا حسن به پرداخت یک دیه کامله از نوع نقره در عرض ۲ سال بنفع وراث حین الفوت صادر و نسبت به متهم ردیف دوم با توجه به عدم احراز بزه حکم به برائت وی صادر می‌شود. حکم صادره حضوری است.)). 
- این رأی دیوان است: ((صرفنظر از عطف توجه به ماده ۲۴۸ قانون مجازات‌اسلامی و تبصره آن‌که در قسم خورنده رجلیت را شرط کرده است و چنانچه تعداد قسم خورندگان کمتر از پنجاه نفر باشند هر یک از قسم خورندگان مرد می‌توانند قسم را تکرار کنند تا ۵۰ قسم کامل شود و فقط درصورت نبودن مرد است که مدعی زن می‌تواند قسم را تکرار کند. (تا اینجا گفتیم صرفنظر از این اشکالات) چون برابر ماده ۲۵۱ قانون مجازات اسلامی. 
قسم خورندگان باید علم به ارتکاب قتل داشته باشند و باتوجه به گواهی پزشکی قانونی درخصوص علت‌فوت که بیماری قلبی تعیین گردیده است به نظر نمی‌رسد که قسم‌خورندگان علم به قتل داشته‌باشند. که در این صورت طبق تبصره ذیل ماده ۲۵۱ قانون‌فوق‌الاشعار قسامه معتبر بنظرنمی‌رسد. علیهذا اعتراض‌متهم موجه به‌نظر می‌رسد و باستناد بند ب ماده ۶ قانون تعیین موارد تجدیدنظر احکام دادگاه‌ها و نحوه رسیدگی آنها نقض‌و رسیدگی‌مجدد وفق ماده ۵ همین‌قانون به دادگاه‌همعرض محول‌می‌گردد.)). 
. رئیس: پس رأی دیوان هم قرائت شد دیوان اصلا این را قتل می‌داند یا نه؟ قتل نمی‌داند؟ جناب آقای سلیمی بفرمائید:. 
. - عرض کردم با توجه به گواهی پزشکی که گفته علت فوت سکته قلبی بوده اصلا قسامه اینجا راه ندارد.. 
برداشت بنده از این رأی این است که آقایان به قسامه در دو مورد ایراد دارند یک ایراد این است که زنها شرکت کرده‌اند می‌گویند از این صرفنظر می‌کنیم، ایراد دوم اینکه قسم باید از روی جزم باشد. شما در رأی اولتان می‌گوئید که چون قسم، قسم جزمی‌نشده رأی نقض می‌شود. الان در رأی دومتان می‌فرمائید اصلا قتلی واقع نشده و مورد از موارد قسامه نیست. [بدین ترتیب] پرونده قابل طرح نیست.. 
. رئیس: جناب آقای سلیمی اینجا استناد قتل به متهم نمی‌تواند موجه باشد چون طبیب این‌طور گفته است.. 
. - حاج آقا ببینید این رأی خود شعبه است این رأیی را که جناب‌آقای سادات حسینی خواندند در آنجا آقایان روی قسامه حرف دارند [عبارت رأی شعبه دیوان این است:] ((چون برابر ماده ۲۵۱ قانون مجازات اسلامی قسم خورندگان باید علم بر ارتکاب قتل داشته‌باشند و باتوجه به گواهی پزشکی‌قانونی درخصوص علت فوت که بیماری قلبی تعیین گردیده‌است به‌نظر نمی‌رسد که قسم خورندگان علم به ارتکاب قتل داشته باشند.)). 
. رئیس: جناب آقای سادات حسینی. 
. - برای توضیح خدمتتان عرض بکنم، ما می‌گوئیم که عملی در خارج واقع‌شده که در پرونده منعکس است این عمل نمی‌تواند برای هیچ‌کس. 
به حسب عادت موجب علم به قتل بودن این عمل بشود از آن ثرف هم در قسامه علم و جزم لازم است. ما درواقع اینجا آمدیم و گفتیم که علم برای اینها حاصل نیست به این دلیل گفتیم که این عمل نمی‌تواند با این کیفیتی که وقوع پیدا کرده قتل باشد و موجب علم به قتل بودن باشد بلکه مرگ عادی است توجه فرمودید؟ پس نه اینکه ما این را قتل دانستیم و گفتیم اینها از این اسباب نمی‌توانند علم پیدا بکنند، نه، ما گفتیم که این قتل نیست چون قتل نیست با این کیفیتی که واقع‌شده پس قهرا علم به قتل از باب منتفی به انتفاء موضوع است. منتفی است.. 
. رئیس: جناب آقای شبیری. 
. - گزارشها را که نگاه می‌کنیم به نظر می‌رسد قابل طرح است اما این رأیی که اینجا نوشته نظرشان این است که چون قسم خورندگان علم نداشتند حکم نقض شده اما الان چیز دیگری می‌فرمایند.. 
. رئیس: جناب آقای نیری. 
. - در این پرونده قضیه روشن است و حق هم با شعبه دیوان عالی کشور می‌باشد منتها من عرض دیگری در جنب این داشتم. مشابه این پرونده را مدتی قبل ما داشتیم که دعوائی شده بود و طرف ۲ یا ۳ مشت و لگد خورده. بعد از نیم ساعت فوت کرده بود خواهش من این است که چون مبانی این بحث آن جا شد تکرار مکررات نشود قضیه ایست که اتفاق افتاده دعوائی شده طرف فوت کرده و نظریه پزشکی قانونی و نظر شعبه دیوان عالی کشور هم مشخص است مورد از موارد لوث نبوده و حق هم با شعبه دیوان است.. 
. رئیس: جناب آقای عامری. 
. - آنچه از گزارش پرونده استفاده می‌شود این است که اولا نزاع واقع‌شده حالا ضرب و جرح هم بوده یا نبوده، ولی درگیری و فحاشی ظاهرا بوده است. مسأله دوم که مسلم است اینکه متوفی در این درگیری فوت کرده‌است دو شعبه از دادگاه‌ها این را از موارد لوث دانسته‌اند و با قسامه که البته همان‌طورکه فرمودند قسامه اشکال و‌ایراد دارد دو مورد ایراد بوده که شعبه محترم هم اشاره‌فرمودند و تأیید نشده و این هم به دلیل اینکه معتقدند که قتلی واقع‌شده و آنها تذکراتی بوده ما دادیم که قسامه باید این شرط را داشته‌باشد و آن جنبه ارشادی و تذکر داشته و آنچه که مورد نظر آقایان بوده این است که چون اصلا قتلی واقع نشده دیگر جای قسامه نبوده است، موارد مشابه زیاد داشتیم نزاعهائی به این نحو واقع‌شده و طرف مرض قلبی داشته بعد از حادثه در اثر هیجانات و اخافه‌ای که ایجاد شده در اثر نزاع این جان داده است اطباء و اهل خبره در چنین مواردی این‌طور نظر می‌دهند. می‌گویند ولو این انفارکتوس داشته و علت اصلی و قطعی مرگ همان انفارکتوس بوده اما نزاع و هیجان ایجاد شده در مرگ دخالت دارد که علت اخیر است یا اینکه تأثیر و سببیت دارد به نظرم حق با دادگاه‌هاست و باید دیه پرداخت گردد.. 
. رئیس: جناب آقای آموزگار. 
. - ما می‌دانیم اسلام برای خون مسلمان خیلی احترام قائل و در درجة اول اهمیت است از این جهت شارع مقدس‌اسلام برای حفظ دماء‌مسلمین راه‌های خاصی قائل شده و لذا در آن صحیحة ابی بصیر از امام صادق علیه‌السلام روایت‌شده که فرموده: ((ان الله حکم فی دمائکم بغیر ما حکم فی اموالکم حکم فی اموالکم ان البینه علی المدعی والیمین علی‌المدعی علیه و حکم فی‌دمائکم ان البینه علی‌المدعی علیه و الیمین علی من ادعی لئلا یبطل دم امری مسلم)) ۱ اسلام برای حفظ خون مسلمان این را انتخاب‌کرده که اگر مورد از موارد لوث خون گردد با سائرشرائط متهم باید بینه بر برائت‌خود بیاورد والا اولیاء‌دم با انجام‌قسامه حق‌خود را ثابت خواهندکرد و اگر کسی در یک قریه‌ای کشته‌شود و قاتل معلوم نباشد یا شواهد ودلائل اولیه نشان‌دهد که زید متهم به قتل است. اینجا شارع‌مقدس گفته که من متعهد می‌کنم شما را به این‌که در موارد لوث از طریق قسامه این خون ثابت بشود یا نشود. این در جائی است که قتل واقع بشود، اما اگر چنین نشد دیگر حجیت قسامه از کار می‌افتد و لذا شارع مقدس گفته یکی از شرایط حجیت قسامه در حل اختلاف این است که دلائل متعارض نباشد اگر متعارض شد این حجیت از کار می‌افتد و در اینجا با توجه به نظر متخصص در مقابل این لوث اعمال نظر کرده. علی فرض این‌که لوث هم باشد. این جا که نیست به هرحال چنین باشد لوث متعارض است این جا و لذا چون اظهارنظر کارشناس متخصص است و می‌گوید مرگ بخاطر انفارکتوس واقع‌شده است اگر چه می‌تواند حالت اضطراب و اینها موجب تسریع در حصول این مرگ و امثال اینها باشد و یک. 
شخص عادی اگر عصبانی نشود ممکن است انفارکتوس نکند زمینه در آن هست. الان که عصبانی شد خوب انفارکتوس هم می‌کند اینها نمی‌تواند سبب انتساب قتل به متهم بشود. بنابراین چون دلائل لوث متعارض هست من رأی شعبه دیوان را صحیح می‌دانم.. 
. رئیس: جناب آقای شبیری. 
. - البته راجع به قابلیت طرح مثل اینکه رأی‌گیری نشده ظاهرا نظر آقایان این است که قابل طرح است اگر کسی کسالتی دارد که در اثر هیجانات خطر مرگ برایش هست یک‌وقت شخص دیگری می‌آید و آن هیجانات را ایجاد می‌کند در صورتی که آگاه باشد اصلا قتل عمد است والا قتل عمد نیست. که در این جا شبه عمد یا خطائی ممکن است باشد. اما در این مورد بخصوص که مثلا در شخصی ناگهان یک‌مرتبه جلویش بپرند یا ماشین یک‌مرتبه جلویش ترمز کند این وحشت کند اما جائی زد و خورد است که طرف اختیار دارد. خود اینها می‌آیند بگو مگو می‌کنند این آمده حرفی زده طرفش جواب داده با توجه به اینکه وضع خود را می‌دانست می‌توانست جواب ندهد راهش را بگیرد و برود اینکه حال خودش را می‌داند. خودش مرتکب شده یعنی خود این شخص مسؤول این قسمت بوده با توجه به این جهت به نظر می‌رسد رأی شعبه محترم دیوان عالی کشور صحیح می‌باشد.. 
. رئیس: مذاکرات کافی است جناب آقای ادیب رضوی نظریه جناب آقای دادستان محترم کل کشور را قرائت فرمائید.. 
. . 
- نظر به اینکه در جریان برخورد م. ح. و م. ع. عده‌ای از اهل محل از جمله م. و. و م. ا. م. و م. ح و م. م. حضور داشتند که ناظر جریان گفت و گوهای طرفین بوده‌اند و اظهار داشتند این دو نفر قصد زد و خورد داشتند ولی از یکدیگر فاصله داشتند و جر و بحث می‌کردند و آنها کمک کردند بین طرفین نزاعی صورت نگیرد ا. ب. و برادر متوفی ضمن اعلام شکایت بیان داشته است که م. ح. با برادرم سر و صدا کرده که این عمل باعث فوت برادرم شده است. گواهی پزشکی حکایت از این دارد، پس از معاینه معلوم شد ظاهرا در بدن متوفی آثار ضرب و جرح ندارد. و مرگ در اثر سکته قلبی بوده هم‌چنین بعد از کالبد شکافی علت فوت انفارکتوس قلبی اعلام‌شده است باتوجه به مراتب مذکور دلیلی بر اینکه فوت متوفی براثر ضربه از ناحیه متهم بوده وجود ندارد. بنابراین رأی شعبه بیست وهشتم دیوان عالی کشورموجه بوده معتقد به تأیید آن می‌باشم.. 
. رئیس: آقایان آراء خود رامرقوم فرمایند.. 
. . 
. رئیس: عده حاضر درجلسه ۲۷ نفر اکثریت قریب به اتفاق ۲۵ نفر نظر شعبه بیست و هشتم دیوان عالی کشور را تأیید کرده‌اند.. متن رأی. رأی شماره ۲۳ - ۲ / ۸ / ۱۳۷۴. 
هیأت عمومی شعب کیفری دیوان عالی کشور. 
 (اصراری). 
. 
نظر به اینکه استناد به قسامه و اجرای ترتیبات آن، با وقوع قتل، موجه می‌باشد و قتل شبه عمد که مستند محکومیت به پرداخت‌دیه است نیز بدون قصدقتل و با انجام‌کاری که نوعا کشنده نیست محقق‌می‌شود و در مورد فوت‌مرحوم م. ح. هرچند درگیری وی و متهم مسلم‌است اما شبکه بهداشت و درمان‌وپزشکی‌قانونی‌علت‌مرگ‌وی‌رابیماری‌قلبی‌اعلام‌داشته‌اند و این امر با درگیری به طور کلی رابطه‌ای ندارد و وقوع قتل محقق‌نیست تا اتهامی‌متوجه متهم باشد لذا اعتراض‌وارداست حکم‌تجدیدنظرخواسته‌بنظر اکثریت‌اعضای‌هیأت‌عمومی‌کیفری نقض و پرونده به استناد بند ج ماده ۷ قانون تجدیدنظر آراء دادگاه‌ها مصوب ۱۳۷۲ برای رسیدگی مجدد به دادگاه دیگری از محاکم عمومی مشهد که سابقه اتخاذ تصمیم قضائی دراین پرونده ندارد ارجاع می‌شود.. 
هیأت‌عمومی دیوان‌عالی‌کشور (شعب کیفری). 
. 
. 
<#>
. مقدمه. علت طرح:. اختلاف نظر بین شعبه ششم دیوان عالی کشور با دادگاه‌های حقوقی یک شهرستان بابل. 
در ساعت ۹ صبح روز سه‌شنبه مورخ ۹ / ۸ / ۱۳۷۴ جلسه هیأت‌عمومی شعب‌حقوقی (اصراری) دیوان‌عالی‌کشور بریاست حضرت آیت‌الله محمدی گیلانی رئیس دیوان‌عالی‌کشور و با حضور جنابان‌آقایان قضات شعب‌حقوقی دیوان‌عالی‌کشور و نماینده جناب‌آقای دادستان‌کل‌کشور تشکیل و با تلاوت آیاتی چنداز کلام‌الله مجید رسمیت یافت.. 
. رئیس: دادنامة شماره ۱۶۶ - ۱۳ / ۳ / ۱۳۷۴ شعبه ششم دیوان عالی‌کشور بتصدی جناب آقای اسفندیار غفاری رئیس و جناب آقای هادی ولوی عضومعاون مطرح است. جناب آقای غفاری دادنامه را قرائت فرمایند.. 
. . 
-. خلاصه جریان پرونده. خلاصه جریان پرونده: آقای م. درتاریخ ۳ / ۴ / ۷۱ دادخواستی بطرفیت آقای س. ا بخواسته مطالبه مبلغ چهارمیلیون ریال و خسارات دادرسی و تأخیر تأدیه و صدور قرار تأمین خواسته به دادگاه حقوقی یک بابل تقدیم و توضیحا اشعار داشته که خوانده بموجب دو فقره سفته بشماره‌های … و … هر یک بمبلغ دومیلیون ریال و جمعا بمبلغ چهارمیلیون ریال به اینجانب مدیون است که در سررسیدها اقدام به پرداخت دین خود نکرده است تقاضا دارد برابر مقررات قانون با احضار خوانده و رسیدگی حکم به محکومیت خوانده از اصل و خسارات صادر فرمایند فتوکپی دو برگ سفته و دو برگ واخواست نامه بعنوان مستند پیوست دادخواست گردیده است وکیل خوانده آقای ف. در جلسه اول دادرسی در مقام دفاع بیان داشته که موکل چهار فقره سفته (که دو فقره از آنها مستند این دعوی است) در مقابل تضمین خرید جنسی به آقای ش. داده و ارتباطی به شاکی آقای م. ندارد در متن سفته‌ها نیز اسمی از حواله کرد قید نشده و معلوم نیست شخص مدعی با چه مدارکی و با چه معامله‌ای سفته‌های مورد شکایت را به دست آورده است و اضافه کرده که این سفته‌ها متعلق به آقای ش. بوده و مدرکی در این زمینه ارائه داده که پیوست پرونده شده است.. 
شعبه دوم دادگاه حقوقی یک بابل پس از رسیدگی و صدور نظریه بموجب دادنامه شماره ۱۰۶ - ۲۵ / ۲ / ۷۲ و با این استدلال که:. 
در متن سفته‌ها گیرنده وجه سفته مشخص نیست و سفته‌های مستند دعوی فاقد شرایط اساسی مقرر در مادتین ۳۰۷ و ۳۰۸ قانون تجارت بوده و بعنوان سفته قابل ترتیب اثر نیست و با عنایت به دفاع وکیل خوانده و مدارک ابرازی از سوی وی اشتغال ذمه خوانده در مقابل مدعی ثابت نمی‌گردد لذا دعوی را مسموع و موجه ندانسته حکم به رد آن صادر می‌کند.. 
بر اثر تجدیدنظرخواهی وکیل محکوم‌علیه موضوع در این شعبه مورد رسیدگی واقع و به موجب رأی شماره ۶۹۰ - ۱ / ۸ / ۷۲:. 
با توجه به اینکه ماده ۳۰۷ قانون تجارت در مقام تعریف فته طلب اشعار داشته که فته‌طلب سندی است که بموجب آن امضاءکننده تعهد می‌کند مبلغی در موعد معین و یا عندالمطالبه در وجه حامل یا شخص معینی یا بحواله کرد آن شخص کارسازی نماید و تبصره ذیل ماده ۳۱۹ قانون مذکور و ماده ۳۲۰ همان قانون مؤید همین معنی است با این کیفیت سفته‌ای که نام شخص گیرنده وجه در آن قید نشده لااقل سند در وجه حامل تلقی می‌شود و همچنین بموجب اسناد منضم به دادخواست تجدیدنظرخواه ادعا شده که سفته‌های مستند دعوی از طریق شخصی بنام ش. به وی انتقال‌یافته و تحقیق و بررسی و اخذ توضیح از اصحاب دعوی و عنداللزوم استطلاع از شخص موصوف حقایق قضیه را روشن خواهد ساخت دادنامه مورد تقاضای تجدیدنظر را نقض و تجدید رسیدگی را به شعبه دیگر دادگاه حقوقی یک بابل ارجاع نموده است.. 
شعبه اول دادگاه حقوقی یک بابل پس از تعیین وقت و دعوت اصحاب دعوی و ملاحظه لایحه آقای ل. (ش.) و اعلام پایان دادرسی برابر دادنامه تجدیدنظر خواسته بشماره ۱۰۰ - ۲ / ۴ / ۱۳۷۳:. 
با توجه به اینکه سفته‌های مستند دعوی فاقد یکی از شرایط اساسی مقرر در مواد ۳۰۷ و ۳۰۸ و ۳۲۰ قانون تجارت بوده و در ستون حواله کرد اساسا شخص معین و یا حامل قید نگردیده و بعنوان سفته قابل ارزش و اعتبار نیست دعوی را غیرثابت تشخیص و حکم به رد دعوی می‌دهد.. 
پس از گذشت چند روز پرونده در وقت فوق‌العاده در همان دادگاه مورد ملاحظه قرار گرفت و طبق صورتجلسه تنظیمی معلوم گردیده که پرونده دیگری مربوط به همین اصحاب دعوی و به مستند دو برگ سفته دیگر با همین مشخصات مطرح بوده که دادگاه قرار رسیدگی توأم آنها را با یکدیگر داده لیکن اشتباها فقط در پرونده مورد نظر مبادرت به صدور رأی کرده که مجددا در مورد پرونده‌ای که مستند آن سفته‌های … و … می‌باشد طبق حکم شماره ۱۱۱ - ۱۱ / ۴ / ۷۳ و با همان استدلال مندرج در دادنامه تجدیدنظرخواسته رأی به رد دعوی داده است.. 
وکیل محکوم علیه نسبت به دادنامه شماره ۱۰۰ - ۲ / ۴ / ۷۳ در فرجه قانونی تقاضای تجدیدنظر کرده و ماحصل اعتراض این است که قانون تجارت برخلاف برات صدور سفته در وجه حامل را جایز می‌داند سندی که گیرنده آن مشخص نشده بعنوان سند در وجه حامل تلقی‌گردیده مستندا به ماده ۳۲۰ قانون تجارت دارندة هر سند در وجه حامل مالک و برای مطالبه وجه آن محق محسوب می‌شود برای اثبات اشتغال ذمه تجدیدنظرخوانده اضافه کرده که تجدیدنظرخوانده در مقابل مسروقه از آب درآمدن ۹ تخته قالی فروخته‌شده آقای ش. چهار فقره سفته که دو فقره آن مستند این دعوی است امضاء و آنرا به ش. داده و نامبرده هم طلب‌خود را به موکل انتقال داده‌است و اشاره به تبصره ذیل ماده ۳۱۹ قانون تجارت کرده‌است و نقض حکم را خواستار شده تجدیدنظرخوانده طی لایحه جوابیه تأیید رأی را مورد تقاضا قرار داده است پس از وصول پرونده به دیوان عالی کشور رسیدگی به این شعبه ارجاع شده است.. 
هیأت شعبه در تاریخ بالا تشکیل گردید پس از قرائت گزارش آقای اسفندیار غفاری عضو ممیز و ملاحظه اوراق پرونده، مشاوره نموده چنین رأی می‌دهد:. 
چون دادنامه تجدیدنظرخواسته بشماره ۱۰۰ - ۲ / ۴ / ۷۳ مستند به علل و اسبابی است که حکم منقوض مبتنی بر آن بوده است لذا موضوع اصراری تشخیص مستندا به ماده ۵۷۶ قانون آئین دادرسی مدنی پرونده جهت طرح در هیأت عمومی دیوان عالی کشور ارسال می‌گردد. شعبه ششم دیوان عالی کشور. مذاکرات. رئیس: جناب آقای غفاری چنانچه توضیحی دارید بیان فرمائید.. 
. - توضیحا عرض می‌نمایم، دعوی روشن و ساده است شخصی باستناد دو برگ سفته بمبلغ چهارصد هزار تومان از خوانده دعوی مطالبه نموده و در جلسه رسیدگی هم خودش و هم وکیلش یعنی خوانده و وکیلش گفتند که این سفته‌ها را ما دادیم ولی مربوط به این شخص خواهان نیست.. 
در این سفته‌ها که جناب آقای م. هم خواستند ملاحظه شود نوشته است مبلغ دو میلیون‌ریال، تاریخ صدور ۲۲ / ۷ / ۷۰ اینجانب متعهد می‌شوم که درتاریخ سی‌ام دیماه سال ۱۳۷۰ در مقابل این سفته به حواله کرد چیزی جلوش نوشته نیست، مبلغ دو میلیون ریال تمام بپردازم نام متعهد س. ا. یعنی خوانده دعوی، محل اقامت و محل پرداخت. این سفته دوم هم عینا به همین صورت است با همان تاریخ. در ظهر سفته‌ها نوشته است واخواست گردید مبلغ متن را در وجه بانک ملی ایران شعبه بابل کارسازی فرمائید بانک ملی ایران، شعبه خیابان امام رضا امضاء شده. نامه‌های آقای ش. که بعد از نقض رأی در دیوان عالی کشور رفته به شعبه اول آن جا به دادگاه نوشته: ((احتراما به عرض می‌رساند با توجه به اینکه در ماه مبارک محرم می‌باشیم و اینجانب مسؤول هیأت و حسینیه می‌باشم به هیچ‌وجه مقدور نیست ترک مسؤولیت نمایم با توجه به اینکه اینجانب وکالتنامه محضری و خطی به آقای م. داده‌ام چه احتیاجی به وجود اینجانب در محکمه است کرارا تأیید می‌نمایم که چهار فقره سفته‌های واگذاری آقای ا. معروف به ص. را بنام آقای م. نموده‌ام و به ایشان واگذار نموده‌ام چنانچه احتیاج بیشتری به توضیح هست وقت دیگری بعد از ایام محرم تعیین فرمائید تا حاضر گردم ل. (ش.))).. 
علاوه بر اینکه این شخص تأیید کرده که این سفته‌ها را در مقابل خرید چند تخته قالی به اینها بعنوان تضمین داده و اینها هم آنها را به این شخص خواهان واگذار کرده است ما از جهت قانونی هم نمی‌توانیم این کلمه عدم قید حامل و یا اسم گیرنده وجه را از شرایط اساسی تلقی کنیم برای اینکه در ماده ۳۱۹ قانون تجارت در تبصره‌اش این‌طور می‌گوید: ((حکم فوق در موردی نیز جاری است که برات یا فته طلب یا چک یکی از شرائط اساسی مقرر در این قانون را فاقد باشد.)) پس این اسناد می‌تواند فاقد یکی از شرایط مقرر در قانون باشد این حکم چیست؟ حکم ماده ۳۱۹ است که می‌گوید: اگر وجه برات یا فته طلب یا چک را نتوان به واسطه حصول مرور زمان پنج سال مطالبه کرد دارنده برات یا فته طلب یا چک می‌تواند تا حصول مرور زمان اموال منقوله وجه آن را از کسی که به ضرر او استفاده بلاجهت کرده است مطالبه نماید، یعنی این سند تجاری را درصورتی که فاقد یکی از این شرائط باشد در مواردی اسناد عادی قلمداد کرده گفته مرور زمان اموال منقول یعنی ده سال یا پنج سال از آن مستفاد می‌شود بنابراین ما می‌توانیم بگوئیم چون این مسأله در سند قید نشده این را از اعتبار و سندیت می‌اندازد مضافا اینکه این را در ماده ۳۰۷ و ۳۰۸ به عنوان شرط اساسی قید نکرده. ماده ۳۰۸ می‌گوید: ((فته طلب علاوه بر امضاء یا مهر باید دارای تاریخ و متضمن مراتب ذیل باشد: ۱ - مبلغی که باید تأدیه شود با تمام حروف ۲ - گیرنده وجه ۳ - تاریخ پرداخت)). در هیچ جا ننوشته که اینها شرائط اساسی هستند شرائطی هست ولی تأثیری در اصل قضیه ندارد چون تبصره ماده ۳۱۹ می‌گوید: حکم فوق در موردی نیز جاری است که برات یا فته طلب یا چک یکی از شرائط اساسی مقرر دراین قانون را فاقد باشد پس اگر فاقد این شرائط باشد این در عداد اسناد عادی تلقی می‌شود.. 
شعبه ما هم همین را گفته است، گفتیم اگر سفته تلقی نشود و از مزایای قانون تجارت نتواند استفاده کند لااقل یک سند عادی اشتغال ذمه خوانده است که بایستی بدان ترتیب اثر داد حالا ما اگر از همه این مراتب قانونی و ماهیت خود قضیه و روابط فیمابین اصحاب دعوی بگذریم اینهائی که خودش در جلسه اول رسیدگی همراه وکیلش اقرار می‌کند این سفته را من دادم در قبال خرید چند تخته قالی بعنوان تضمین، اینها پس این پول را باید به چه کسی بدهد حالا چون اسم گیرنده وجه یا حامل نوشته نشده این آقا اساسا دیگر بری الذمه می‌شود؟ اصولا چرا این سفته را امضاء کرده دین اینها محرز و مسلم است اگر این را سفته تلقی نکنیم یک سند عادی باید تلقی کنیم و طبیعتا حکم دادگاه برخلاف قانون است.. 
. رئیس: جناب آقای حسین سلیمی. 
. - جناب آقای غفاری کاملا توضیح دادند و همان نتیجه‌ای که می‌خواستم عرض کنم ایشان فرمودند آنچه مسلم است سفته خودش دارای شرائطی است که در ماده ۳۰۸ و ۳۰۷ قانون تجارت بیان‌شده سندی که می‌خواهیم سفته تلقی کنیم پنج شرط دارد یکی امضاء یا مهر متعهد، دوم تاریخ تحویل و ایجاد تعهد، سوم مبلغی که باید در سند قید شود، چهارم گیرنده وجه که همین جا فاقد یکی از این شرائط است یکی هم تاریخ پرداخت. این پنج شرط اصولا از ماده ۳۰۸ قانون استفاده می‌شود که یک سفته باید دارای این شرائط باشد در اینجا هم آن شرط چهارم که گیرنده وجه است در این سه اصولا قید نشده بنابراین ما نمی‌توانیم این را به عنوان سفته بگیریم و دادگاه هم که به این عنوان استدلال کرده که این سفته نیست کاملا درست است چون سفته شرائطی دارد مثلا چنانچه سفته باشد در موعد واخواست هم شده باشد بدون اینکه این‌ها بخواهند پولی بدهند می‌توانند قرار تأمین خواسته صادر کنند این یکی از شرائط سفته است در صورتی که اگر سند عادی باشد این خاصیت را ندارد و بعلاوه بعدا از ظهرنویس بعنوان تضامن می‌شود مطالبه کرد درصورتی که سند عادی این خاصیت را ندارد. بنابراین چون در این جا یکی از این پنج شرط که از ارکان اساسی سفته است وجود ندارد این سفته نیست.. 
ولی همانطور که جناب آقای غفاری فرمودند که بنده هم با نظر ایشان موافق هستم لااقل سند عادی هست نمی‌توانیم بگوئیم چون واجد شرائط سفته نیست پس سند عادی هم تلقی نمی‌شود خوب حالا چنانچه این شرائط نشد چه باید کرد در اینجا همان طور که فرمودند خود ماده ۳۱۹ قانون تجارت راجع به مرور زمان سفته و چک و امثال اینها است که در آنجا عنوان می‌کند اگر وجه برات یا فته طلب یا چک را دارنده برات یا فته طلب یا چک می‌تواند تا حصول مرور زمان اموال منقوله وجه آن را از کسی که به ضرر او استفاده بلاجهت کرده است مطالبه نماید. حالا این تبصره می‌گوید حکم فوق در موردی نیز جاری است که اگر برات یا فته طلب یا چک یکی از شرائط اساسی مقرر در این قانون را فاقد باشد این شرائط همان پنج موردی بود که عرض کردم در اینجا چون این شرائط نیست این بعنوان سند عادی است.. 
اما اشکال دادگاه چیست؟ اشکالی که به نظر دادگاه بنظر بنده می‌رسد اگر این را بعنوان یک سفته قبول نمی‌کرد یا مثلا خواهان اصرار داشت که حتما به عنوان یک سفته باید شما این را تلقی کنید و حکم صادر کنید و من بعنوان سفته از شما مطالبه می‌کنم نه بعنوان یک سند عادی ممکن است این طوری مطالبه کند در اینجا دادگاه چه باید بکند دادگاه نمی‌تواند حکم رد دعوی را صادرکند دادگاه باید قرار عدم استماع دعوی صادر کند یعنی بگوید اصلا این دعوی با این کیفیت که مطرح‌شده و بعنوان سفته مطالبه شده قابل طرح نیست و قابل استماع نیست بنابراین قرار رد عوی را صادر کند نه حکم به رد دعوی. حکم به رد دعوی صادر کرده یعنی اظهارنظر ماهیتی کرده و حکم به بطلان دعوی صادر کرده است یعنی این شخص دیگر نمی‌تواند مجددا این سفته را مطالبه کند اگر دیوان عالی کشور هم این رأی را ابرام و تأیید کند نتیجه‌اش این است که این بیچاره دیگر نمی‌تواند این پول را که در ذمه شخص دیگر است وصول کند.. 
بنابراین در این جا بنظر بنده اگر بخواهیم بگوئیم که دادگاه باید قرارعدم استماع دعوی یا قرار رد دعوی صادر می‌کرد حالا که این کار را نکرده در این جا چاره‌ای نیست جز این‌که نتیجتا باید قبول کرد بنابراین بنده نتیجتا با رأی شعبه ششم دیوان‌عالی‌کشور موافق هستم.. 
. رئیس: جناب آقای حریرفروش. 
. - مطالب را آقایان فرمودند و من تکرار نمی‌کنم. در این پرونده بدهکار سفته را امضا کرده و به ش. داده پس دارنده سفته، اول ش. بوده که او هم به خواهان دعوی آن را داده است. تمام این جریانات روشن است. اینکه چرا این جا اسم بستانکار نوشته نشده این موضوع نباید موجب تضییع حق دارنده سفته بشود بالاخره این چهارصد هزارتومان طلب با این پرونده مسلم است. چرا اسم بستانکار را ننوشته‌اند، این کار مرسوم است ملاحظه می‌فرمائید که بین تاریخ سفته و تاریخ وصول چند ماه فاصله است معمولا فکر می‌کنند بلکه تا آن روز این طلبکار مرد حال اگر اسمش آن جا باشد آن متعهد می‌گوید آقا شما انحصار وراثت بیاور گواهی دارائی بیاور که این مالیاتش را داده تا من طلبت را بدهم حالا بعضی‌ها بخاطر فرار از این موضوع آن جا را خالی می‌گذارند اگر آن روز رسید خودش وصول می‌کند اگر مرد نام ورثه را خودش آن جا پر می‌کند یا نمی‌کند.. 
چون آقای سلیمی هم فرمودند قرار عدم استماع دعوی می‌دادند من با آن هم مخالفم باید همان مدیون را محکوم می‌کرد که نکرده دیوان‌عالی‌کشور نظرش این است که باید محکوم بکند دادگاه صحیح رأی نداده است.. 
مثلا بعضی‌از تجار دو جور دفتر دارند که یکی را به مأمور دارائی نشان‌بدهند مثلا سفته‌ای را در دفتر وارد نکرده طرف‌می‌داند می‌گوید که من به دفتر او استنادمی‌کنم و پرداخته‌ام دراین‌جور موارد رأی صادرمی‌شودکه چون این‌دفتر را ابرازنکرده مثلا مطابق ماده ۳۰۲ قانون‌آئین‌دادرسی‌مدنی هم عدم‌ابراز دفاتر را دادگاه می‌تواند از دلائل مثبته طرف قلمداد کند پس بنابراین این هیچ. این موضوع درسال ۱۳۵۱ در هیأت‌عمومی مطرح‌شد شماره‌رأی هم ۵۵ - ۱۱ / ۱۱ / ۱۳۵۱ است آن‌جا گفتند در دفتر هم که نباشد بالاخره این یک سند است و این را متعهد باید بدهد اعم از اینکه دفترش نامرتب است یا در دفتر هست یا نیست این‌ها مطالب‌دیگری است.۱ منظورم این است که اگر بستانکار خواسته برای فرار از مالیات یا مطالب دیگر راه‌هائی پیدا کند دادگاه باید به واقعیت برسد و ببیند این طلبکار هست یا نیست اینجا تشخیص داده که طلبکار نیست که درست نیست. من با رأی شعبه ششم دیوان عالی کشور موافق هستم.. 
. رئیس: جناب آقای مفید. 
. - اصل بحث روشن است که آقایان توضیح فرمودند موضوع این نیست که ما بحث بکنیم که این شخص مدیون است یا مدیون نیست آن بحث دیگری است بحث هم در این نیست که این سند سند عادی تلقی می‌شود یا نه و خود شعبه محترم ششم هم الان می‌فرمایند ولی ملاحظه بکنید در رأیشان آن روز اصلا به ذهنشان نیامده که این را بعنوان سند عادی تلقی کنند فرمودند که لااقل سند دروجه حامل تلقی می‌شود این‌که ما بعنوان سند عادی می‌پذیریم این در رأی نیامده فرمودند ولو این‌که حامل نوشته ولی ما این را حامل تلقی می‌کنیم این هم جمله ایشان است بنابراین بحث دیگر ما این است که اساسا ما بعنوان سفته داریم بحث می‌کنیم یعنی این یک سند خاص تجاری مصطلح کلمه حامل هم پیدا است این‌جا حامل لغوی نیست که بگوئیم هر که این سفته دستش باشد یعنی هر که این بار را حمل بکند این را بگوئیم حامل بنابراین نمی‌شود این را بعنوان سند رسمی تلقی کرد ما هستیم و این قانون، چون قانون تجارت خیلی جاهای آن ممکن است قوانینی هست که خلاف شرع نیست ولی بسیار چیزهائی هست که ما در شرع، قوانین این رقمی نداریم و بحساب نیازی که اجتماع داشته، این قانون تجارت و قانونهائی که مربوط به امور بازرگانی از صادرات جزئی بازارتا معاملات بزرگ مصطلح جهانی همه این‌ها را ما آمدیم بعنوان قانون در اختیار مردم گذاشتیم و باید این جهاتی که در قانون هست رعایت بشود بنابراین دادگاه که به این مواد استناد کرده است می‌گوید این را بعنوان سفته مطالبه می‌کند کسی هم که سفته داده چیزی درآن ننوشته و می‌گوید بعنوان تضمین بوده ولی درعین حال قانون می‌گوید چون این شرائط در آن نیست نمی‌شود بعنوان سفته این شخص را بدهکار دانست و اگر طلبکار خواست مطالبه کند باید از راه دیگر مطالبه کند نه تحت عنوان سفته، بنابراین خود شعبه هم سند عادی تلقی نکرده بنظر من رأی دادگاه درست است و رأی شعبه دیوان کشور با توجه به این جزئیاتی که باید رعایت بشود درست نیست.. 
. رئیس: جناب آقای منوچهری. 
. - شک نیست که تعیین گیرنده وجه یکی از شرائط اساسی سفته است برای این‌که عبارت ماده ۳۰۸ قانون تجارت با کلمه ((باید)) تأکید شده که علاوه بر امضاء باید دارای شرائط زیر باشد پس قید گیرنده وجه در سفته یکی از شرائط اسامی سفته است و به سه طریق هم ممکن است گیرنده وجه را در سفته تعیین کرد یکی نوشتن نام شخص معین، یکی در وجه حامل، یکی هم بحواله کرد شخص معین، که این سفته مستند دعوی بهیچ یک از این طریق تنظیم نشده بنابراین این سفته یکی از شرائط اساسی را فاقد است. شعبه ششم دیوان عالی کشور همچنین وکیل تجدیدنظرخواه در تجدیدنظرخواهی ثانویش به مقررات ماده ۳۱۹ و تبصره ذیل آن استناد کرده، ماده ۳۱۹ را بنده می‌خوانم: ((اگر وجه برات یا فته طلب یا چک را نتوان بواسطه حصول مرور زمان مطالبه کرد دارنده برات یا فته طلب یا چک می‌تواند تا حصول مرور زمان اموال منقول (که ده سال است) وجه آن را از کسی که بضرر او استفاده بلاجهت کرده است مطالبه کند)) در تبصره ذیل این ماده گفته‌شده است: ((حکم فوق در موردی نیز جاری است که برات یا فته طلب یا چک یکی از شرائط اساسی مقرره در این قانون را فاقد باشد. بنابراین اگر در سفته یکی از شرائط اساسی سفته وجود نداشته باشد دارنده این‌چنین سفته‌ای نمی‌تواند وجه سفته را از کسی که بضرر او استفاده بلاجهت کرده مطالبه کند. حالا باید بگردیم ببینیم در پرونده مطروحه چه کسی از خواهان استفاده بلاجهت کرده مسلما کسی است که سفته‌ها را به این شخص واگذار کرده قاعدتا و قانونا سفته از طریق ظهرنویس به اشخاص منتقل می‌شود حالا این ظهرنویس ممکن است بصرف امضاء باشد. یک نوع ظهرنویس هم هست که شارحین قانون تجارت اصطلاحا اسمش را گذاشتند ظهرنویس مخفی یعنی سفته در وجه حامل یا به حواله کرد را بدون اینکه خودشان ظهرنویس کنند و در مدار مسؤولیت قرار بگیرند به شخص دیگری می‌دهند در اینصورت انتقال سفته واقع‌شده ولی دهنده ظهرنویس نیست و در مدار مسؤولیت نیست خوب این سفته را که مجانا به دیگری نداده پولی از او گرفته، در ازاء تعهدی به او داده بنابراین، این شخص است که بضرر خواهان استفاده بلاجهت کرده و خواهان می‌تواند وجه سفته را از این شخص وصول کند با این ترتیب لازمه کار این بوده است که همان دادگاه اول که گفته دعوی بعنوان سفته مسموع نیست، ارائه این استدلال این بوده است که قرار رد دعوی بدهد ولی حکم ماهیتی صادر کرده است: آن دادگاه باید قرار رد دعوی را بطرفیت خوانده صادر می‌کرد باعتبار اینکه دعوی متوجه او نیست چون او مستفید بلاجهت نیست. مستفید بلاجهت کسی است که سفته را دراختیار خواهان گذاشته در نتیجه این رأی دادگاه می‌بایستی نقض شود من باب این‌که می‌بایستی قرار عدم استماع دعوی یا قرار رد دعوی درجهت عدم توجه آن به خوانده صادر شودبعد خواهان می‌تواند علیه کسی که به ضرر او استفاده بلاجهت کرده اقامه دعوی کند و وجه سفته‌ها را مطالبه کند نتیجتا رأی دادگاه تالی با استدلال اینکه لازمه کار صدور قرار رد دعوی بوده می‌بایست نقض بشود.. 
. رئیس: جناب آقای قهرمانی. 
. - قانونگزار ایران هیچ‌گونه ضمانت اجرائی برای تخلف از مقررات ماده ۳۰۸ پیش‌بینی نکرده، سفته‌ای که حواله کرد آن خالی است یک سند صددرصد تجاری است. زیرا ماده ۲۲۶ قانون تجارت درباب برات می‌گوید: ((در صورتی که برات متضمن یکی از شرایط اساسی مقرر در مقررات ۲ الی ۸ ماده ۲۲۳ قانون تجارت نباشد مشمول مقررات راجع به بروات تجاری نخواهد بود. این ماده ۲۲۶ مبحث اول از باب چهارم قانون تجارت آمده در ماده ۳۰۹ قانون تجارت تمام مقررات راجع به بروات باستثناء این مبحث یعنی ماده ۲۲۶ را قانونگذار ایران عمدا از قلمرو ماده ۳۰۸ و ۳۰۹ خارج کرده والا اگر نظر قانونگذار این بود که سفته‌ای که حواله کردش خالی است (قطع نظر از عده‌ای که می‌گویند این شرط جزء شرایط شکلی است) فاقد آثار یک سند تجاری باشد، ماده ۳۰۹ را اصلاح می‌کرد و می‌گفت مقررات راجع به بروات تجاری از مبحث اول تا آخر فصل این باب در مورد فته طلب هم لازم الرعایه است. اساتید حقوق تجارت بعنوان یک نقص همیشه روی ماده ۳۰۹ بحث کرده‌اند گفته‌اند که این ماده باید اصلاح شود طبق ماده ۷۵ قرارداد متحدالشکل کنوانسیون ژنو باید فرض کنید که در این جا هم طبق ماده ۲۲۶ قید شود درحالی‌که ما می‌بینیم در ماده ۳۰۹ تمام‌مقررات راجع به بروات در مورد فته طلب هم جاریست بغیر از ماده ۲۲۶ درحالی‌که در ماده اخیرالذکر صراحتا گفته اگر برات فاقد یکی از شرائط اساسی مقرر در قانون بشود مقررات راجع به بروات تجاری بر آن بار نیست. بنابراین حواله کرد اگر خالی باشد در وجه حامل تلقی می‌شود. اسناد دروجه حامل با قبض و اقباض قابل نقل و انتقال است حتی نیاز به ظهرنویس ندارد بحث‌استیفاء بلاجهت و ماده ۳۱۹ این جا جاری نیست برای اینکه آن درحکم بحث راجع است به شمول مرور زمان و سایر شرائط اساسی که مورد نظر قانون بوده و هست. عقیده دارم رأی شعبه ششم دیوان عالی کشور صحیح است.. 
. رئیس: جناب آقای صفرزاده. 
. - مطالبی را که می‌خواستم خدمت آقایان عرض کنم جناب آقای قهرمانی فرمودند می‌خواستم این نکته را متذکر شوم جناب آقای سلیمی فرمودند که مقررات بروات در ماده ۲۲۳ پنج فقره است، پنج فقره نبوده، هشت فقره است همین طور که ایشان فرمودند ماده ۲۲۶ قانون تجارت می‌گوید درصورتی که برات متضمن یکی از شرائط اساسی مقرر در فقرات هشتگانه ماده ۲۲۳ نباشد مشمول مقررات راجع به بروات تجاری نخواهد بود. این مقررات تسری به سفته ندارد چون طبق ماده ۳۰۹ قانون تجارت تمام مقررات راجع به بروات تجاری از مبحث چهارم الی آخر فصل اول باب چهارم در مورد سفته لازم الرعایه است بنابراین نمی‌توان ماده ۲۲۶ را ناظر بر ماده ۳۰۸ قانون تجارت دانست. ماده ۳۰۸ قانون تجارت خارج از قلمرو آن است و همین طور که فرمودند این سند سفته بوده یک سند تجاری است و رأی شعبه ششم صحیح است.. 
. رئیس: جناب آقای قطبی. 
. - بنده در مورد دو مطلب می‌خواهم توضیحی عرض کنم یکی در مورد این‌که جناب‌آقای مفید فرمودند که قید نشده است که این سند عادی است آن چه ما در قوانین و مقررات در مورد اسناد در وجه حامل داریم ناظر بر اسناد عادی است سندرسمی در وجه حامل اصلا نداریم سفته یا چک یا حواله یک اسناد عادی است بنابراین قید در وجه حامل ناظر به سند عادی است ازاین جهت مشکلی ندارد. اساسا سند دولتی و غیردولتی نداریم سند رسمی و سند عادی داریم. بموجب مقررات قانون مدنی سند رسمی آن‌چنان سندی است که در قانون مدنی تعریف‌شده و غیر از آن تمامش اسنادعادی است. در خصوص استفاده‌کننده که جناب‌آقای منوچهری فرمودند در این‌پرونده بدهکار خودش اقرارمی‌کند که من در ازاء بدهی با تضمین‌وجه، این چهار فقره‌سفته را به آقای ش. دادم دینش را قبول‌می‌کند. آقای‌ش. هم تأیید می‌کند که من این اسناد را به این آقا دادم اما اینکه می‌فرمایند استفاده‌کننده، ببینیم در این پرونده استفاده‌کننده کیست؟ اگر وجه این سفته‌ها پرداخت نشود چه‌کسی استفاده‌کننده است آیا متعهدش استفاده‌کننده است یا ظهرنویس، اگر ظهرنویس مراجعه بکند به جهت بطلان سندآن ظهرنویس باز می‌تواند به متعهد مراجعه کند بنابراین اگر وجه این سفته‌ها یا اسناد عادی یا سند در وجه حامل پرداخت‌نشود آن کسی که بدهکار اصلی است استفاده‌کننده بلاجهت است پس حق مراجعه به او هست و نتیجتا رأی شعبه ششم دیوان‌عالی‌کشور درست است.. 
. رئیس: کفایت مذاکرات را اعلام می‌کنم، جناب آقای ادیب رضوی نظر جناب آقای دادستان محترم کل کشور را قرائت فرمائید.. 
. . 
باتوجه به ماده ۳۰۷ قانون تجارت که سفته‌ای را که در وجه حامل باشد معتبر می‌داند نظر به اینکه تبصره ذیل ماده ۳۱۹ و ماده ۳۲۰ قانون تجارت دارنده سفته در وجه حامل را ذی سمت دانسته است و در موضوع اعلام‌شده از طرف خوانده دعوی دلیلی برعدم حقانیت خواهان درموردمطالبه وجه سفته مطروحه ابراز نشده است بنابراین رأی شعبه ششم دیوان عالی کشور موجه بوده، معتقد به تأیید آن می‌باشم.. 
. رئیس: آقایان رأی خود را در اوراق رأی مرقوم فرمایند.. 
. . 
. رئیس: تعداد حاضران در جلسه ۵۹ نفر بودند که از این عده ۵۸ نفر اکثریت رأی شعبه ششم دیوان عالی‌کشور را تأیید و اقلیت ۱ نفر رأی دادگاه‌ها را صحیح دانسته‌اند.. متن رأی. رأی شماره ۲۵ - ۹ / ۸ / ۱۳۷۴. 
هیأت‌عمومی شعب‌حقوقی (اصراری). 
دیوان‌عالی‌کشور. 
. 
بنظر اکثریت قریب‌به‌اتفاق اعضای هیأت‌عمومی شعب‌حقوقی دیوان‌عالی‌کشور به دادنامه مورد تقاضای تجدیدنظر ایراد وارد است زیرا:. 
اولا: حسب محتویات پرونده: آقای ل. (ش.) … که دارنده سفته بوده تأیید نموده‌است که آن را به آقای م. ح.، خواهان دعوی، واگذار کرده و صادرکننده آن نیز ایرادی به صدور مستند ندارد.. 
ثانیا: با فرض اینکه استدلال دادگاه مبنی بر عدم پذیرش مستند فوق به عنوان سفته بلااشکال تلقی شود، همان طور که شعبه‌ششم دیوان‌عالی‌کشور استدلال نموده، طبق تبصره ذیل ماده ۳۱۹ مدرک‌فوق به‌عنوان سند در وجه حامل قابل پذیرش است.. 
لذا با نقض آن و براساس بند ج ماده ۲۴ قانون تشکیل دادگاه‌های عمومی پرونده جهت رسیدگی مجدد به یکی از شعب دادگاه‌عمومی بابل که سابقه رسیدگی به این امر را ندارد ارجاع می‌شود.. 
هیأت‌عمومی دیوان‌عالی‌کشور (شعب‌حقوقی). 
. 
. 
<#>
. مقدمه. علت طرح:. اختلاف نظر بین شعب بیست و سوم و بیست وپنجم دیوان عالی کشور. 
در ساعت ۹ صبح روز سه‌شنبه مورخ ۱۲ / ۲ / ۷۴ جلسه هیأت عمومی دیوان‌عالی کشور بریاست حضرت آیت‌الله محمدی گیلانی رئیس دیوان‌عالی‌کشور و با حضور جنابان آقایان قضات دیوان‌عالی‌کشور و نماینده جناب‌آقای دادستان محترم کل کشور تشکیل و با تلاوت آیاتی چند از کلام‌الله مجید رسمیت یافت.. خلاصه جریان پرونده. رئیس: جناب آقای ادیب رضوی نمایندة محترم جناب دادستان کل کشور گزارش جریان پرونده را قرائت فرمائید.. 
. 
- ریاست محترم دیوان عالی کشور. 
احتراما به استحضار عالی می‌رساند، در تاریخ ۲۲ / ۶ / ۷۲ اداره حقوقی بانک ملی ایران طی شرحی بعنوان دادستان محترم کل کشور با ارسال رونوشت آراء صادره از شعب ۲۳ و ۲۵ دیوان عالی کشور بلحاظ صدور آراء متهافت در موضوع واحد تقاضای طرح موضوع را در هیأت عمومی محترم دیوان عالی کشور بمنظور ایجاد رویه واحد نموده است که جریان پرونده‌های مربوطه معروض می‌گردد:. 
۱ - طبق محتویات پرونده کلاسه ۷۱ / ۲۲۶ شعبه ششم دادگاه حقوقی یک تهران در تاریخ ۶ / ۱ / ۷۰ بانک ملی ایران دادخواستی بخواسته مطالبه مبلغ شصت و یک‌میلیون و پانصد هزار ریال بابت وجه ۱۸ فقره سفته واخواست شده بانضمام خسارات قانونی بطرفیت ۱ - شرکت حمل و نقل بزرگ ایران ۲ - شرکت مریخ به دادگاه‌های حقوقی یک تهران تقدیم نموده که به شعبه ششم ارجاع و به کلاسه ۷۰ / ۸ ثبت گردیده به این شرح که خوانده ردیف ۱ متعهد و ردیف ۲ ضامن پرداخت وجه سفته‌ها می‌باشند، دادگاه پس از رسیدگی و کسب نظر آقای مشاور در مورد خوانده ردیف ۲ بلحاظ اینکه طرح دعوی بعد از یکسال از تاریخ واخواست سفته‌ها بوده باستناد مواد ۲۸۶ و ۲۸۹ و ۳۰۹ قانون تجارت قرار رد دعوی خواهان را صادر و در مورد خوانده ردیف ۱ اقدام به صدور نظریه بر پذیرش دعوی نموده است. با وصول عرضحال و لایحة اعتراضیه بانک ملی به قرار صادره و تجدیدنظرخواهی از آن با این استدلال که مقررات مربوط به ظهرنویسی از حیث واخواست سفته و طرح دعوی ظرف یکسال از تاریخ واخواست شامل ضامن نمی‌شود، پرونده جهت رسیدگی به تقاضای تجدیدنظر به دیوان عالی کشور ارسال و به شعبه ۲۳ ارجاع و این شعبه بشرح دادنامه شماره ۴۳ / ۲۳ - ۴ / ۲ / ۷۲ چنین رأی داده است:. 
از نظر قانون تجارت بین ضامن و ظهرنویس تفاوت وجود دارد چه اولا ظهرنویس کسی است که برات بحواله کرد او صادر و وی نیز با امضاء ظهر آن برات را به غیر واگذار می‌نماید که این وضع درخصوص ضامن مصداق ندارد ثانیا بحکایت ماده ۲۴۷ قانون فوق‌الاشعار ظهرنویسی حاکی از انتقال برات است حال آنکه با امضاء ضامن انتقالی صورت نمی‌پذیرد ثالثا در اجرای قسمت آخر ماده ۲۴۹ از همان قانون ضامن تنها با کسی که از او ضمانت نموده در قبال دارنده برات مسؤولیت تضامنی دارد ولی ظهرنویس بامتعهد و کلیه ظهرنویسها دارای مسؤولیت تضامنی است رابعا مواد ۲۸۶ و ۲۸۹ قانون مارالذکرتنها به ظهرنویس مربوط می‌شود ولاغیر فلذا با عنایت به اینکه ماده ۳۰۹ قانون یاد شده اعمال مقررات فوق الاشعار درخصوص فته طلب را نیز تجویز کرده است اعتراض بانک ملی ایران به قرار تجدیدنظر خواسته وارد تشخیص ضمن نقض آن پرونده برای رسیدگی ماهوی به دادگاه صادرکننده قرار برگشت داده می‌شود.. 
سپس پرونده به دادگاه حقوقی یک اعاده و دادگاه رأی به محکومیت تضامنی خواندگان به پرداخت اصل خواسته و خسارات صادر کرده است.. 
۲ - طبق محتویات پرونده کلاسه ۶ / ۷۰ / ۶۶۳ شعبه ششم دادگاه حقوقی یک تهران در تاریخ ۶ / ۱ / ۷۰ بانک ملی ایران دادخواستی بخواسته مطالبه مبلغ ۲۱۵۰۰۰۰۰ ریال با خسارات قانونی بابت وجه ۷ فقره سفته بطرفیت ۱ - شرکت حمل و نقل بزرگ ایران ۲ - ژرژ آوانسوف با این توضیح که خوانده ردیف ۱ متعهد و ردیف ۲ ضامن سفته‌ها بوده تقدیم دادگاه‌های حقوقی یک تهران نموده که به شعبه ششم ارجاع و دادگاه پس از رسیدگی به موضوع و کسب نظریه آقای‌مشاور در مورد خوانده ردیف ۲ باستدلال اینکه چون خوانده نامبرده به‌هر تقدیر ضامن و ظهرنویس سفته‌های مورد بحث معرفی و تلقی گردیده و مستندا به ماده ۲۸۶ اصلاحی قانون تجارت بانک دارنده سفته‌ها می‌بایستی ظرف مهلت مقرر قانونی علیه ظهرنویس نامبرده اقامة دعوی نماید و حال آنکه فاصله زمانی بین تاریخ واخواست و اعتراض سفته‌های مستند دعوی از یک‌طرف و تاریخ تقدیم دادخواست و طرح دعوی از طرف دیگر بیش از یکسال می‌گذرد و باتوجه به اینکه مفهوم و منطوق ماده ۲۸۶ اصلاحی قانون تجارت بیش از این دلالتی ندارد که اگر دارنده براتی که بایستی در ایران تأدیه شود و بعلت عدم پرداخت اعتراض شده بخواهد از حقی که ماده ۲۴۹ قانون تجارت برای او مقرر داشته استفاده کند باید ظرف یکسال از تاریخ اعتراض اقامه دعوی نماید که بانک خواهان ظرف مهلت مقرر قانونی‌علیه ظهرنویس طرح‌دعوی ننموده است بنابراین دعوی خواهان علیه ظهرنویس قابل استماع نمی‌باشد نتیجتا قرار رد دعوی خواهان را صادر و در مورد خوانده ردیف ۱ اقدام به صدور نظریه بر پذیرش دعوی نموده است. با تجدیدنظرخواهی از قرارصادره مبنی‌براینکه مورد مشمول قسمت اخیر ماده ۲۴۹ قانون تجارت بوده و خوانده ظهرنویس تلقی نمی‌شود بلکه ضامن است و اقامه دعوی محدودیت زمانی یکساله ندارد پرونده جهت رسیدگی به تقاضای تجدیدنظر به دیوان عالی کشور ارسال و به شعبه بیست و پنجم ارجاع و شعبه مذکور بموجب دادنامه شماره ۱۷۲ / ۲۵ - ۲۴ / ۴ / ۷۲ چنین رأی داده است:. 
طبق ماده ۳۰۹ و ۲۴۹ قانون تجارت ضامنی که ضمانت امضاء‌کنندة سفته را نموده است فقط با او مسؤولیت تضامنی دارد با این‌وصف هرچند در سفته متعهدله خواهان دعوی است و آنرا از طریق ظهرنویس دریافت نکرده‌است و امضاء خوانده در ظهر سفته همانطورکه مهر مربوطه نیز حکایت‌دارد بعنوان ضمانت امضاءکننده است لکن چون به‌هرحال مسؤولیت تضامنی وجود دارد موردمنصرف از ضمانت قانون‌مدنی است که نقل ذمه بر ذمه است بنابه‌مراتب باتوجه‌به وضعیت‌خاص اسنادتجاری و اینکه اقامة‌دعوی بطرفیت ضامن برای‌استفاده از حق‌مذکور در ماده ۲۴۹ قانون‌تجارت می‌باشد طبق صریح‌ماده ۲۸۶ قانون‌مزبور می‌بایست ظرف‌یکسال ازتاریخ‌اعتراض اقامه‌دعوی شود نتیجتاتجدیدنظرخواهی ردمی‌شود.. 
سپس پرونده به دادگاه اعاده و دادگاه فقط خوانده ردیف اول را جهت رسیدگی دعوت و پرونده بیش از این حکایتی ندارد.. 
بنا به مراتب بشرح زیر اظهارنظر می‌نماید:. 
نظریه: همانطور که ملاحظه می‌فرمائید در استنباط از مواد ۲۴۹ و ۲۸۶ و ۲۸۹ قانون تجارت از شعب بیست‌و سوم و بیست‌و پنجم دیوان‌عالی‌کشور آراء متهافت صادر گردیده است.. 
بنا به مراتب بمنظور ایجاد رویة واحد باستناد قانون مربوط به وحدت رویه مصوب تیرماه سال ۱۳۲۸ تقاضای طرح موضوع را در هیأت عمومی محترم دیوان‌عالی کشور دارد. معاون اول دادستان کل کشور - حسن فاخری. مذاکرات. رئیس: جناب آقای قطبی ۱. 
. - چون این پرونده مربوط به شعبه ماست توضیح می‌دهم که شعبه. 
ما مخالفتی با نظر شعبه بیست و سوم ندارد، ما هم بر همان اساس اقدام می‌کنیم. این یک پرونده استثناء بوده، بنابراین محدودیت زمانی برای ضمانت ضامن قائل نیستیم. ما هم مانند شعبه بیست‌وسوم عمل می‌کنیم. چون مخالفتی نیست، خیال نمی‌کنم قابل طرح باشد مگر اینکه کسی مخالف باشد.. 
. رئیس: [چون صدور آراء متهافت تحقق‌یافته موضوع قابل طرح است] عیبی ندارد. جناب آقای فیض سرابی بفرمائید.. 
. - من اشکال قانونی دارم، این مواد قانونی که خوانده شد با ضمان‌شرعی سازگار نیست. چون در فقه شیعه انتقال ذمه به ذمة دیگر است و درفقه اهل سنت ضم ذمه به ذمه دیگر است. چون انتقال ذمه است پس حکم ذیل ماده ۲۴۹ که صحبت از تضامن کرده صحیح نیست، تضامن دیگر معنا ندارد. وقتی‌که ضامن ضمانت کرد، ذمه مضمون عنه بری از دین است.. 
. رئیس: اشکال شرعی دارید؟. 
. - بله، اشکال شرعی دارم به این سه چهار تا ماده قانون.. 
اشکال دوم این است که آمده مدت تعیین کرده تا یک سال حق مطالبه دارد، این هم درست نیست. مادامی که صاحب دین برائت ذمه حاصل نکرده یا دینش را ادا نکرده مدیون است و مدت معنا ندارد که بگوئیم تا یک سال اگر مطالبه کرد حق مطالبه دارد، بعد از یک سال حق مطالبه ندارد.. 
لذا آقایانی که می‌خواهند صحبت بفرمایند (موافق یا مخالف) این مسأله شرعی در نظرشریفشان باشد در موردقوانینی‌که اینجا هست و هر دوشعبه به آن تمسک فرموده‌اند حالا اختلاف‌نظر دارند یا اتفاق‌نظر دارند، باید این مسألة‌شرعی درنظرگرفته بشود. مسائلی که در خارج مطرح‌است یا اعمالی که بین مردم انجام‌می‌گیرد، اینها را بایست با شرع تطبیق‌بدهیم، نه اینکه شرع را بیاوریم با اعمال مردم تطبیق‌بدهیم. کسی خانه را نسیه فروخته و وقت‌تعیین‌نکرده که این دین را چه‌وقت ادا می‌کنم، حالا مابیائیم ببینیم این موقع خانه را فروخته یک میلیون‌تومان حالا شده ۱۰ میلیون‌تومان، ۲۰ میلیون‌تومان، حالا این‌شرعا باطل‌است چون برای‌دین وقت تعیین‌نشده، این معامله باطل تلقی‌می‌شود شرعا، اما بگوئیم خیر این خانه را فروخته، این یک‌میلیون ۱۰ میلیون شده، ما نباید شرع را با اعمال مردم تطبیق کنیم، باید اعمال مردم را با شرع تطبیق کنیم. شرعا ضمانت معنایش این است: انتقال ذمه الی ذمه پس از ضمانت ضامن، ذمه مضمون عنه بری است، آقای طلبکار حق رجوع به مضمون عنه ندارد، حتی اگر بگوید که من ذمة مضمون عنه را بری کردم دینم را به او حلال کردم، ذمه مضمون‌عنه بری‌نمی‌شود، ذمه ضامن هم بری‌نمی‌شود. برای‌اینکه مضمون‌عنه ذمه‌اش بری بوده با ضمانت لذا عرض من این است که این ماده اولی که تضامنی درست کرده، تضامن معنا ندارد در اینجا، ضامنی که ضمانت کرد مضمون‌عنه را [ذمه مضمون‌عنه] منتقل‌شد به ذمه ضامن، بعدا مضمون‌عنه بیاید آنرا ضامن بشود معنایش چیست؟ یعنی دین دوباره از ذمة ضامن برگردد به ذمه مضمون‌عنه. این تضامن اینجا معنا ندارد.. 
. رئیس: جواب آقای فیض این‌که امام در مبحث‌ضمان- آن چیزی که در ذهن من است - بعید نمی‌بیند که تضامن درست باشد. جناب آقای نیری بفرمائید.. 
. - عرض بنده در دو قسمت بود: قسمت اول اینکه مسأله مقابله بین دو نظر استنباطی شعبه بیست و سوم و بیست و پنجم نیست که حالا اگر جناب آقای قطبی از نظرشان برگردند، پرونده مسکوت بماند. چون این قانون هست و ممکن است در آینده هم باز استنباط مقابل داشته باشیم و لذا پرونده مطرح بشود چون در دفتر هیأت عمومی ثبت هم شده است و ان‌شاءالله رأی‌گیری بشود.. 
نکته دوم که می‌خواستم عرض کنم این مسائلی که سرور عزیزمان و استاد بزرگوار جناب آقای فیض فرمودند منافاتی با قانون ندارد. برای اینکه قوانینی که در این رابطه داریم، این یک سالی که معین‌شده در رابطه با آن ضامن‌های بعدی است والا آن فردی که بدهکار بوده و ابتدا سفته را او امضاء کرده، او بعد از مدت یک سال که آن طرف می‌تواند شکایت بکند، این یک مسأله فقط در مورد آن کسانی است که سفته را ظهرنویسی کردند و امضاء کردند و چون آقایانی که سروکار با سفته دارند با این قانون هم آشنائی دارند و لذا درواقع به مثابه یک شرط ضمن عقد می‌شود.. 
ما الان در بسیاری از عقود شروطی داریم که ولو این شرط ابتدائا درست نبوده ولی چون شرط ضمن عقد می‌شود، هیچ اشکال شرعی هم ندارد. عرض دیگری ندارم.. 
. رئیس: جناب آقای دکتر منوچهری. 
. - مطابق ماده ۲۴۹ قانون تجارت برات‌دهنده، کسی که برات را قبول کرده و ظهرنویسها در مقابل دارنده برات مسؤولیت تضامنی دارند و دارنده برات در صورت عدم تأدیه و اعتراض می‌تواند به هرکدام از آنها که بخواهد منفردا یا به چند نفر یا به تمام آنها مجتمعا رجوع کند و بشرح قسمت اخیر ماده ۲۴۹ ضامنی که ضمانت برات دهنده یا محال علیه یا ظهرنویسی را کرده باشد فقط با کسی مسؤولیت تضامنی دارد که از او ضمانت نموده است که با لحاظ مواد ۳۰۹ و ۳۱۴ قانون تجارت حکم مذکور در ماده ۲۴۹ در مورد سفته (فته طلب) و چک هم صادق است. بنابراین در مورد اسناد تجاری به معنای اخص یعنی برات و سفته و همچنین در مورد چک مقررات قانون تجارت سیستم مسؤولیت تضامنی را پذیرفته است کما اینکه در ماده ۴۰۳ قانون تجارت هم تصریح گردیده در کلیه مواردی که بموجب قوانین یا موافق قراردادهای خصوصی ضمانت تضامنی باشد طلبکار می‌تواند به ضامن و مدیون اصلی مجتمعا رجوع کرده یا پس از رجوع به یکی از آنها و عدم وصول طلب خود برای تمام یا بقیه طلب به دیگری رجوع نماید.. 
بنابراین علیرغم مقررات‌قانون‌مدنی در باب ضمان‌عقدی که به متابعت‌از فقه‌امامیه ضمان را موجب نقل ذمه مدیون به ذمه ضامن دانسته است در قانون تجارت قاعده تضامن برقرار گردیده است. حضرت امام خمینی رحمت اله علیه هم در جلد دوم تحریرالوسیله در باب مسائل مستحدثه راجع به مکپیالات (سفته) ذیل مسأله ۳ فرموده‌اند:. 
 ((بعد ماکان المتعارف فی عمل البنوک و نحوها الرجوع الی بایع المکپیاله والی کل من کان توقیعه علیها (ظهرنویس یا ضامن که ظهر سفته را امضاء کرده‌اند) لدی عدم اداء دافعها لاجل القوانین الجاریه عرفا و کان هذا امرا معهودا عند جمیعهم کان ذالک التزاما ضمنیا منهم بعهده الاداء عندالمطالبه و هذا ایضا شرط فی ضمنی‌القرار و هو لازم المراعاه …..)). 
بنابراین مراتب هم بعلت وجود نص قانونی و هم اینکه برحسب عرف و فتوی ضمان مصرح در قانون تجارت در مورد اسناد تجاری بمعنی اخص یعنی سفته و … موجب تضامن می‌باشد و این تضامن اصل است و حکم مندرج در ماده ۲۸۹ ناظر به ماده ۲۸۶ اصلاحی قانون تجارت که بموجب آن اگر دارنده سفته بعد از انقضاء مهلت مقرر در ماده ۲۸۶ اصلاحی بمنظور مطالبه وجه سفته از متعهد و ظهرنویس علیه آنان اقامه دعوی نماید دعوی دارنده سفته بر ظهرنویس در محکمه پذیرفته نخواهد شد امری است مسقط حق و در اعمال مقررات ماده ۲۸۹ بایستی بهمان مورد منصوص در ماده که منحصرا ظهرنویس است اقتصار نمود که موجب شمول حکم به غیر مصداق نشود. لذا ضمانت ضامنی که پرداخت وجه سفته را ضمانت کرده طبق قانون و برحسب اصل استصحاب باقی است و نصی بر سقوط حق دارنده سفته در مراجعه به ضامن ولو اینکه بعد از انقضاء مهلت مقرر در ماده ۲۸۶ اصلاحی قانون تجارت اقامه دعوی شده باشد وجود ندارد و مقررات ماده ۲۸۹ صرفا ناظر به مسموع نبودن دعوی بطرفیت ظهرنویس است و منصرف از ضامن می‌باشد و بجهاتی که معروض گردید رأی شعبه بیست و سوم دیوان عالی کشور را که متضمن این مطلب می‌باشد صحیح می‌دانم.. 
. رئیس: جناب آقای حریرفروش. 
. - در این جلسه از طرف شعبه محترم بیست و پنجم دیوان عالی کشور نظر شعبه بیست و سوم پذیرفته شد بدین علت عنوان شد که موضوع قابل طرح نمی‌باشد درصورتی که با ارسال پرونده به هیأت عمومی باید از طرف هیأت عمومی تصمیم اتخاذ شود و درغیر اینصورت ممکن است در نظیر مورد از طرف دادگاه‌ها آراء مختلف صادر شود. در اصل موضوع تشخیص و استدلال شعبه بیست و سوم دیوان عالی کشور صحیح و موافق قانون است.. 
در موضوع مطروحه ضامن، ظهرنویس نبوده بلکه از متعهد سفته ضمانت کرده است و طبق قسمت آخر ماده ۲۴۹ و ماده ۳۰۹ قانون تجارت متعهد و ضامن در مقابل دارنده سفته مسؤولیت تضامنی دارند. باستناد قانون مربوط به وحدت رویه قضائی مصوب ۱۳۲۸ تصمیم هیأت عمومی برای شعب دیوان عالی کشور و دادگاه‌ها در موارد مشابه لازم‌الاتباع است و بدیهی است دو رأی صادره از شعب بیست و پنجم و بیست و سوم دیوان عالی کشور قطعی بوده و رأی هیأت عمومی مؤثر در دو رأی مزبور نخواهد بود.. 
. رئیس: جناب آقای آموزگار. 
. - لازم است اولا دو مسأله از فتاوای حضرت امام را عرض کنم بعدا عرائض خودم را به عرض برسانم: ((الضمان هو التعهد بمال ثابت فی ذمه شخص لاخر و هو عقد یحتاج الی ایجاب من الضامن بکل لفظ دال عرفا)) ۱ ضمان تعهد به مال ثابت است درعهده شخص برای دیگری و ضمان عقدی است که نیاز به ایجاب از سوی ضامن دارد بهر لفظی که دلالت عرفی بر ضمان نماید.. 
مسأله دیگر آنکه فرموده‌اند ((اذا تحقق الضمان الجامع للشرائط انتقل الحق من ذمه - المضمون عنه الی ذمه الضامن و برائت ذمه)) ۲ هر گاه عقد ضمان با همه شرائط محقق شد حق از عهده مضمون‌عنه منتقل به عهده ضامن خواهد شد و نیز فرموده‌اند که ((یشترط فی صحه الضمان امور منها التنجز)) ۳ در صحت ضمان چیزهائی لازم است که از آنها منجز بودن ضمان است. خوب این مقدار کافی است شرائط باب ضمان شرعی همین است که عرض شد.. 
ضمانی که در قانون آمده در رابطه با بانک، داخل در ضمان شرعی نیست زیرا که ماهیت این ضمان با ضمان شرعی اختلاف دارد زیرا هنگامی‌که ضامن ظهرنویسی می‌کند قبل از اشتغال ذمه و عهده مضمون‌عنه است و قبل از تنجیز این ضمان برعهده مضمون‌عنه می‌باشد و ممکن است احیانا هر دو با هم امضاء نمایند که در حقیقت این ضمان واجد شرائط ضمان شرعی اصلا نیست وعده و ایجاب و قبول و این حرفها ندارد.. 
اینکه جناب نیری فرمودند ممکن است شرط در ضمن عقد باشد این امر درست نیست زیرا کل شرط جائز و نافذ الا شرطا احل حراما او حرم حلالا ۴ اگر بنا باشد که شرط ضمن العقد نمائیم که ذمه هردو مشغول گردد این شرط نافذ نیست زیرا مخالف مقتضای عقد ضمان شرعی است و نافذ نیست و ما مجبوریم بین این ضمانی که قانونگذار وضع کرده و بین ضمان شرعی ثبوتا قائل به فرق شویم و بگوئیم در قانون با مسامحه در تعبیر اصطلاح ضمان را رویش گذاشته و این ضمان واقعی شرعی نیست بلکه قانونگذار یک موردی را پیدا کرده و گفته است اگر دو نفر با هم سند را امضاء کردند بنحو تضامنی با هم ضامن خواهند بود و مقصود مقنن ضمان شرعی نیست بنابراین این یک نوع قرارداد است که نافذ هم می‌باشد همانطور که در قانون مدنی شاید ماده ۱۰ آمده است که هرقراردادی که بین دو نفر منعقد می‌شود اگر با قانون مخالف نباشد نافذ است و این نفوذ و تضمین هر دو نفر بنحو تضامن نه از باب عقد ضمان است زیرا دارای شرائط مقرر شرعی نیست و با این توجیه این قانون تصحیح می‌شود و خلاف شرع هم نیست ونیازی به اشتراط درضمن عقد هم نداریم.. 
. رئیس: جناب آقای قطبی. 
. - آنچه که اینجا مطرح است شرعی بودن یا شرعی نبودنش نیست، اینجا به مسائل شرعی رسیدگی نمی‌کنند. شورای نگهبان است که تشخیص می‌دهد قانونی شرعی هست یا نیست.. 
ما در باب تجارت، قانون تجارت داریم، قانون تجارت ضمانت را ضم ذمه گرفته است و ناگزیر تا این قانون معتبر است، ما اجرا می‌کنیم. الان هم بحث سر این است که این رأی با ماده ۲۸۶ قانون تجارت مطابقت دارد یا ندارد، شرعی هست یا نیست اصلا اینجا مطرح نیست که ما این مسائل را اینجا عنوان بکنیم.. 
بنابراین بنده معتقدم، ما از حد بحث قانونی خودمان و اختیارات خودمان تجاوز نکنیم. اگر یک روز شورای نگهبان یا مجلس شورای اسلامی گفتند این قانون باطل است، خوب ما هم اجرا نمی‌کنیم، تا قانون هست اجرا می‌کنیم.. 
. رئیس: جناب آقای دکتر محمد حسین هاشمی. 
. - در مورد قابل طرح بودن مسأله موضوع بحث، با توجه به اینکه خلاف در هر صورت بین دو شعبه دیوان‌عالی‌کشور در استنباط از قانون محقق گردیده با عنایت به ماده‌واحده قانون مربوط به وحدت‌رویه قضائی موضوع قابل‌طرح می‌باشد و عدول یکی از دو شعبه از نظر قبلی خود تأثیری در قابلیت طرح ندارد.. 
اما در اصل موضوع بطوری که همکاران محترم استحضار دارند بحث در کبرای قیاس و برداشت و استنباط از قانون است نه بحث صغروی و در پرونده. مسأله موضوع بحث هم در مورد شمول یا عدم شمول ماده ۲۸۶ قانون تجارت نسبت به شخصی که بعنوان ضامن ظهر سفته‌ای را امضاء نموده می‌باشد. بدوا باید عرض کنم که اختلاف بین فقهای امامیه و برادران اهل سنت در مسأله ضمان، ریشه‌ای و بنیانی نیست بلکه اختلاف در مورد ماهیت عقد ضمان و طبیعت آن می‌باشد اما اگر طرفین، عقد ضمان را بصورت ضم ذمه به ذمه منعقد نمایند هیچ فقیهی آنرا باطل نمی‌داند روی همین اصل بوده است که قانون تجارت ایران هم برخلاف قانون مدنی در عقد ضمان ضم ذمه به ذمه را پذیرفته است.. 
اما در مسأله موضوع بحث، باید عرض کنم که نقش ظهرنویس با ضامن به معنای مصطلح کلمه کاملا فرق دارد. نقش ظهرنویس در حقیقت وصول طلب خود از متعهد سفته و سپس پرداخت دین خود از طریق ظهرنویسی و واگذاری آن به شخص ثالث یعنی دارنده سفته می‌باشد روی این اصل قانونگذار در ماده ۲۸۶ قانون تجارت برای دارنده سفته درخصوص حق مطالبه وجه آن از ظهرنویس محدودیت یکساله قائل گردیده است زیرا با فرض عدم وصول وجه سفته درسررسید آن، چون دارنده سفته می‌تواند به ظهرنویس هم در این مدت برای وصول حق خود مراجعه نماید ظهرنویس هم حق مراجعه به ماقبل خود یعنی متعهد سفته را خواهد داشت اما با توجه به ماهیت اسناد تجاری و علت تشریع آن‌که بمنظور تسهیل وصول طلب و جلوگیری از ازدیاد حجم اسکناس در گردش بوده مسؤولیت ظهرنویس در قبال دارنده سفته محدود گردیده و این موضوع در حقیقت یک نوع بناگذاری است نظیر مدت پانزده روز مقرر در ماده ۲ قانون مدنی و معذور نبودن ادعای جهل به قانون. لیکن این توجیه در مورد ضامن به معنای مصطلح کلمه، صحیح نمی‌باشد زیرا ضامن در هر صورت ضامن است و اختلاف در ماهیت عقد ضمان (ضم ذمه به ذمه یا نقل ذمه به ذمه) تأثیری در حق دارنده سفته و امکان مطالبه وجه آن از ضامن ندارد زیرا علی فرض قول به ضم ذمه به ذمه، متعهد و ضامن هر دو در قبال دارنده سفته مسؤول بوده و علی فرض قول به نقل ذمه به ذمه، اساسا ضامن مسؤول پرداخت ذمه می‌باشد و بااین فرض محدودیت حق مراجعه دارنده سفته به ضامن قابل توجیه نمی‌باشد. بنابراین ماده ۲۸۶ قانون تجارت و محدودیت یکساله صرفا ناظر به ظهرنویس بوده و درمورد ضامن، این محدودیت برای دارنده سفته وجود نداشته بلکه خارج از این مدت هم نمی‌تواند به وی برای وصول طلب خود مراجعه نماید در نتیجه رأی شعبه محترم بیست و سوم دیوان عالی کشور را تأیید می‌نمایم.. 
. رئیس: جناب آقای صفرزاده. 
. - در این‌که آقایان اتفاق نظر پیدا کرده‌اند بحثی نیست، منتها مسأله ظریفی در این جا هست که باید مورد توجه قرار گیرد، گفتیم که بر علیه ظهرنویس بعد از انقضای مدت یک سال از تاریخ اعتراض نمی‌شود طرح دعوا کرد، حال ضامن یا از متعهد ضمانت کرده، یا ضامن ظهرنویس است. در صورتی که ضامن متعهد باشد مهلت یک سال مقرر در ماده ۲۸۶ قانون تجارت درباره او رعایت نمی‌شود، بعد از گذشت یکسال هم ضامن است. لیکن اگر ضامن از ظهرنویس ضمانت کرده باشد و یک سال مهلت مقرر در ماده موصوف هم منقضی شود، در این صورت وقتی‌که ما به خود ظهرنویس نمی‌توانیم مراجعه کنیم، چگونه می‌توانیم به ضامن ظهرنویس مراجعه نمائیم، اعتقاد من این است که ضامن ظهرنویس به تبع ظهرنویس از شمول مقررات ماده ۲۸۶ قانون تجارت خارج نشده و اگر در ظرف مهلت بر علیه ظهرنویس اقامه دعوی شود، می‌توان برعلیه ضامن ظهرنویس نیز طرح دعوی کرد و فقط ضامن متعهد است که محدودیت مندرج درماده مزبور درباره وی مراعات نمی‌شود، که می‌بایست این نکته در انشاء رأی هیأت عمومی مورد لحاظ واقع شود.. 
. رئیس: کفایت مذاکرات اعلام می‌شود، جناب آقای ادیب رضوی نماینده دادستان محترم کل کشور اعلام نظر فرمائید.. 
. . 
- حسب مواد ۲۸۶ و ۳۰۹ و ۲۴۹ اصلاحی قانون تجارت، ضامن و متعهد سفته در برابر دارنده سفته مسؤولیت تضامنی دارند و دارنده سفته برای وصول طلب خود می‌تواند به هر یک از آنها یا به هردو آنها مراجعه نماید. لکن مراجعه دارنده سفته به ضامن مستلزم این است که ظرف یک سال از تاریخ واخواست سفته اقامه دعوی نماید.. 
بنا به مراتب رأی شعبه بیست و پنجم دیوان عالی کشور موجه بوده، معتقد به تأیید آن می‌باشم.. 
. رئیس: نظر نماینده دادستان محترم کل کشور را استماع فرمودید آراء خود را مرقوم فرمائید.. 
. . 
. رئیس: تعداد حاضرین در جلسه ۷۳ نفر هستند اکثریت به تعداد ۷۰ نفر رأی شعبه ۲۳ و اقلیت ۳ نفر رأی شعبه ۲۵ را پذیرفته‌اند.. متن رأی. رأی شماره ۵۹۷ - ۱۲ / ۲ / ۱۳۷۴ وحدت رویه. 
هیأت عمومی دیوان عالی کشور. 
. 
مهلت یکسال مقرر در ماده ۲۸۶ قانون‌تجارت، جهت استفاده از حقی که ماده ۲۴۹ این قانون برای دارنده برات یا سفته منظور نموده، در مورد ((ظهرنویس)) به معنای مصطلح کلمه بوده و ناظر به شخصی که ظهرسفته را بعنوان ((ضامن)) امضاء نموده است نمی‌باشد زیرا با توجه به طبع ضمان و مسؤولیت ضامن در هرصورت (بنا بر قول ضم ذمه به ذمه‌یا نقل آن) در قبال دارنده سفته یا برات، محدودیت مذکور در ماده ۲۸۶ قانون تجارت‌درباره‌ضامن مورد نداشته بنابراین‌رأی شعبه بیست‌وسوم دیوان‌عالی‌کشورکه براین اساس صادر گردیده صحیح و منطبق با موازین قانونی است.. 
این رأی طبق ماده واحده قانون مربوط به وحدت رویه قضائی مصوب ۱۳۲۸ برای شعب دیوان‌عالی‌کشور و دادگاه‌ها در موارد مشابه لازم الاتباع است.. 
هیأت عمومی دیوان عالی کشور. 
. 
. 
<#>
. خلاصه جریان پرونده. در ساعت ۹ روز سه‌شنبه مورخ ۲۲ / ۱۲ / ۱۳۷۴ جلسه هیأت عمومی‌شعب کیفری دیوان‌عالی‌کشور (اصراری) به ریاست‌حضرت آیت‌الله محمدی‌گیلانی‌رئیس دیوان عالی‌کشور و با حضور جنابان آقایان قضات شعب دیوان عالی‌کشور و نمایندة جناب آقای دادستان کل کشور تشکیل شد.. 
ابتدا گزارش جریان پرونده بشرح ذیل قرائت گردید.۱. 
ریاست محترم هیأت عمومی‌دیوان عالی کشور. 
احتراما رئیس شعبه چهارم دادگاه انقلاب اسلامی‌مشهد بشرح گزارش شماره ۷۳ / ۹۱۱۱ / ۴ - ۲۵ / ۱۲ / ۷۳ اعلام نموده که از شعب بیست و هشتم و سی و دوم دیوان عالی‌کشور در موضوع مشابه (فروش داروی غیرمجاز) دو رأی مختلف صادر گردیده بدین توضیح که شعبه ۳۲ رسیدگی به موضوع را در صلاحیت دادگاه‌های کیفری ۲ محل و شعبه ۲۸ رسیدگی آن را در صلاحیت دادگاه انقلاب اسلامی‌مشهد دانسته و بدین جهت‌خواستار‌طرح‌موضوع‌در‌هیأت عمومی‌دیوان عالی‌کشور شده است.. 
خلاصه آراء مربوطه را به شرح زیر به عرض می‌رساند:. 
۱ - بحکایت‌پرونده‌کلاسه ۵۸۳ - ۷۳ / ۲۸ شعبه‌ ۲۸ ‌دیوان‌عالی‌کشور‌مستقر‌در مشهد آقای غ. ث. به‌اتهام تهیه و نگهداری و فروش داروی غیرمجاز تحت تعقیب قرار گرفته است موضوع در شعبه چهارم دادگاه انقلاب اسلامی‌مشهد رسیدگی شده و آن شعبه با صدور‌قرار‌عدم‌صلاحیت‌پرونده را به دادگاه عمومی‌مشهد ارسال نموده است. سرپرست‌حوزه‌قضایی‌مربوطه‌مرقوم‌داشته‌اند‌که با توجه به قانون تعزیرات حکومتی در امور بهداشتی و درمانی مصوب مجمع تشخیص مصلحت نظام و قانون تشکیل دادگاه‌های عام و نهایتا ماده ۵ قانون تعیین صلاحیت دادگاه‌های انقلاب، صلاحیت دادگاه‌های انقلاب در موردی‌که‌مجمع تشخیص مصلحت نظام تعیین کرده بقوت خود باقی است اما شعبه چهارم دادگاه انقلاب اسلامی‌این امر را نپذیرفته است و پرونده را آقای سرپرست حوزه یک جهت ارجاع نزد معاونت آن حوزه ارسال داشته است پس از ارجاع پرونده به شعبه ۲۳ دادگاه‌های عمومی، این شعبه با این استدلال که قانون تعزیرات حکومتی در امور بهداشتی و درمانی مصوب مجمع تشخیص‌مصلحت نظام می‌باشدومصوبات این مجمع‌مشمول‌قوانین‌مصوب‌مجلس‌شورای‌اسلامی‌نمی‌باشد، مورد مطروحه را در صلاحیت‌دادگاه‌های‌انقلاب‌اسلامی‌دانسته و پرونده را جهت‌حل اختلاف. 
به شعبه ۲۸ دیوان عالی‌کشور ارسال داشته‌اند که شعب مرقوم چنین رأی داده است:. 
نظر به ماده ۱۸ قانون تعزیرات حکومتی امور بهداشتی و درمانی و ماده ۱۱ همین قانون مصوب ۲۳ / ۱۲ / ۶۷ مجمع تشخیص مصلحت نظام اسلامی‌و اینکه مصوبات مجلس شورای اسلامی‌نمی‌تواند ناسخ مصوبات مجمع تشخیص مصلحت نظام اسلامی‌باشد علیهذا با توجه به ماده ۳۸ قانون تشکیل دادگاه‌های عمومی‌و انقلاب از تاریخ تشکیل دادگاه‌های عمومی‌و انقلاب در هر حوزه قضایی، کلیه‌قوانین و مقررات مغایربا آن‌که مصوب مجلس شورای اسلامی‌باشد درهمان حوزه لغو می‌گردد نه اینکه مصوب مجمع تشخیص مصلحت نظام باشد علیهذا با تأیید نظر شعبه ۲۳ دادگاه عمومی‌حل اختلاف می‌گردد.. 
۲ - حسب پرونده کلاسه ت - ۴۵۰۰۱۷ شعبه سی‌و‌دوم‌دیوان‌عالی‌کشور آقای س. م. ن. فرزند س. ر. به اتهام خرید و فروش دارو بطور غیرمجاز تحت تعقیب دادسرای انقلاب اسلامی‌مشهد قرار گرفته است پرونده با صدور کیفرخواست به دادگاه انقلاب اسلامی‌محل ارسال و برطبق مواد ۵ و ۱۷ قانون تعزیرات حکومتی تقاضای تعیین مجازات شده است دادگاه بلحاظ اینکه موضوع را از مصادیق مواد ۵ و ۱۷ از قانون فوق‌الذکر ندانسته حکم برائت متهم را صادر نموده که از طرف آقای دادستان انقلاب اسلامی‌محل نسبت به حکم صادره اعتراض و تقاضای تجدیدنظر گردیده است، پرونده به دیوان عالی کشور ارسال و به شعبه ۳۲ ارجاع و شعبه مرقوم بدین شرح مبادرت به صدور رأی نموده است.. 
درخصوص اعتراض آقای دادستان انقلاب اسلامی‌مشهد نسبت به دادنامه شماره ۳۵۷۶ / ۲۵۴ مورخ ۱۱ / ۸ / ۷۲ شعبه پنجم دادگاه انقلاب اسلامی‌مشهد از جهت صدور حکم برائت آقای س. م. ن. فرزند س. ر. در رابطه با اتهام وی به مداخله و اشتغال در خرید‌و‌فروش‌دارو و بطور‌غیرمجاز با‌توجه به‌تحقیقات‌انجام شده، عمل متهم برطبق ماده ۳ قانون‌مربوط‌به‌مقررات‌امور‌پزشکی‌و دارویی مصوب ۱۳۳۴ در دادگاه‌های کیفری دو محل قابل رسیدگی و صدور‌حکم‌برائت صحیح‌نمی‌باشد علیهذا‌به لحاظ مغایرت دادنامه صادره با قانون نقض و رسیدگی به دادگاه‌های کیفری دو مشهدارسال و مراتب به دادگاه‌های انقلاب اسلامی‌محل اطلاع داده شود.. 
نتیجه: بنا به مراتب شعبه ۳۲ دیوان عالی کشور مداخله و اشتغال و خرید و فروش دارو را بطور غیرمجاز برطبق ماده ۳ قانون مربوط به مقررات امور پزشکی و دارویی مصوب سال ۱۳۳۴ قابل تعقیب و رسیدگی در دادگاه‌های کیفری ۲ تشخیص داده و مشابه آن طبق دادنامه صادره از شعبه ۲۸ دیوان عالی کشور مستقر در مشهد باستناد ماده ۱۸ قانون تعزیرات حکومتی امور بهداشتی و درمانی و ماده ۱۱ همین قانون مصوب ۲۲ / ۲ / ۱۳۶۷ مجمع تشخیص مصلحت نظام اسلامی‌و با توجه به ماده ۳۸ قانون تشکیل دادگاه‌های عمومی‌و انقلاب موضوع رسیدگی را در صلاحیت دادگاه انقلاب‌دانسته است و لذا نظر به تحقق اختلاف در موارد مشابه در دو شعبه دیوان‌عالی‌کشور باستناد قانون وحدت رویه قضایی مصوب سال ۱۳۲۸ طرح موضوع درهیأت‌عمومی‌دیوان‌عالی کشوربه منظور اخذ رویه واحدقضایی مورد استدعا است.. 
معاون قضایی دیوان عالی کشور - نیری. 
. 
سپس هیأت‌عمومی‌وارد‌رسیدگی‌شد و بلحاظ تصویب قانون اصلاح ماده ۳ قانون مربوط به مقررات پزشکی، موضوع، غیرقابل طرح در هیأت تشخیص گردید. 
. 
. 
<#>
. مقدمه. علت طرح:. اختلاف نظربین شعب چهارم ویازدهم دیوان‌عالی کشور. 
در ساعت ۱۱ روز ۱۲ / ۲ / ۱۳۷۴ جلسه هیأت عمومی‌وحدت رویه دیوان‌عالی کشور به ریاست حضرت آیت‌الله محمدی گیلانی ریاست دیوان‌عالی کشور با حضور جنابان آقایان قضات شعب و نماینده جناب آقای دادستان کل کشور تشکیل یافت.. مذاکرات. رئیس: جلسه رسمی‌است آقای نیری گزارش پرونده را قرائت فرمائید.. 
. - ریاست محترم هیأت عمومی‌دیوان‌عالی کشور. 
. 
با احترام به استحضار می‌رساند: شعب چهارم و یازدهم دیوان‌عالی کشور راجع به حدود اختیارات وکیل تسخیری، موضوع ماده ۹ قانون محاکم جنائی رویه‌های مختلفی اتخاذ کرده‌اند‌که‌خلاصة‌جریان‌پرونده‌های‌مربوطه‌بشرح‌زیر‌گزارش می‌گردد:. 
الف - بحکایت پروندة کلاسه ۲۵ / ۱۱ / ۴۴۹۹ شعبه یازدهم دیوان‌عالی‌کشور شخصی باتهام شرب خمر و ایراد جرح عمدی منتهی به فوت نسبت به فرد دیگر تحت تعقیب کیفری دادسرای عمومی‌تهران واقع‌شده و پزشک قانونی با معاینه جسد مقتول، علت مرگ را پارگی قلب و خونریزی وسیع به علت ورود جسم تیز و برنده اعلام کرده است. پس از تکمیل تحقیقات و صدور کیفرخواست، موضوع در شعبه یکصد و چهل و هشتم کیفری یک تهران مطرح‌شده و دادگاه‌با توجه به نوع اتهام و اظهار عجز متهم از انتخاب و معرفی وکیل، در اجرای ماده ۹ قانون تشکیل محاکم جنائی به تعیین وکیل تسخیری مبادرت نموده و پس از مداخلة وکیل تسخیری و اعلام ختم رسیدگی و احراز بزهکاری متهم، وی را باستناد اقاریر صریح به شرب خمر و ایراد جرح عمدی با چاقو و نظریه پزشک قانونی درخصوص علت اصلی فوت به تحمل حد شرب خمر و قصاص نفس محکوم نموده است. آقای وکیل تسخیری به حکم صادره اعتراض نموده و پرونده برای تجدیدنظر به شعبة یازدهم دیوان‌عالی کشور ارجاع و رأی شماره ۳۲۰ - ۳۱ / ۶ / ۷۳ شعبة مذکور به این شرح صادر گردیده است:. 
نظر به اینکه وکیل تسخیری فقط برای دفاع از موکل خود در دادگاه‌وکالت دارد و پس از ختم رسیدگی دادگاه‌وکالت او خاتمه یافته و سمتی در پرونده ندارد لذا اعتراض ایشان قابل طرح نبوده با رد تقاضای تجدیدنظر خواه پرونده اعاده می‌گردد.. 
ب - بدلالت‌پروندة‌کلاسه‌ ۱۱ / ۴ / ۴۹۳۱ ‌شعبه‌چهارم‌دیوان‌عالی‌کشور‌شخصی به‌اتهام قتل‌عمدی‌شخص‌دیگر‌در اثر ایراد صدمه عمدی منتهی به خونریزی مغز تحت تعقیب کیفری دادگاه‌حقوقی دو مستقل … آذربایجان غربی قرار گرفته و پس از تکمیل‌تحقیقات‌بموجب کیفرخواست شماره ۱۹۹ - ۷۲ و به استناد مادتین ۲۰۵ و ۲۰۶ قانون‌مجازات‌اسلامی‌برای متهم تقاضای مجازات شده است. پرونده جهت رسیدگی و صدور حکم به شعبه سیزده کیفری یک ارومیه ارجاع شده دادگاه‌مزبور پس از تعیین وکیل تسخیری و استماع دفاعیات وی و … ختم رسیدگی را اعلام و باستناد شکایت اولیای دم و تقاضای آنان به قصاص نفس و گزارش پاسگاه انتظامی‌و گواهی پزشکی قانونی و اقرار و اعتراف صریح متهم در کلیه مراحل رسیدگی علی‌الخصوص در دادگاه و … بزهکاری متهم را احراز و مستندا به مواد ۲۰۵ و ۲۰۶ قانون مجازات اسلامی‌حکم به قصاص نفس وی توسط اولیای دم مقتول یا وکیل و نماینده قانونی ایشان پس از تودیع سهم الدیه صغار صادر نموده است منحصرا آقای وکیل تسخیری متهم در فرجه مقرر قانونی با تقدیم لایحه‌ای به حکم صادره اعتراض نموده که پرونده برای تجدیدنظر به شعبه چهارم دیوان‌عالی کشور ارجاع و رأی شماره ۷۱۱ - ۱۶ / ۱۱ / ۷۳ بشرح زیر صادر شده است:. 
اعتراضات عنوان‌شده از ناحیه آقای وکیل تسخیری متهم مؤثر در مقام نیست و براساس مندرجات پرونده و مفاد رأی صادره ایراد و اشکالی نیز بر دادنامه معترض عنه واردنمی‌باشد که با توجه به مراتب فوق ضمن رد اعتراضات آقای وکیل مرقوم و تصریح به اینکه طبق ماده ۲۶۱ قانون مجازات اسلامی‌زوجه در قصاص و عفو و اجرا دارای اختیاری نمی‌باشد دادنامه معترض‌عنه نتیجتا ابرام می‌شود.. 
همانطور که ملاحظه می‌فرمائید شعبه چهارم دیوان‌عالی کشور وکیل تسخیری را دارای حق تجدیدنظرخواهی دانسته و براساس لایحه اعتراضیه ایشان در مقام تجدیدنظر وارد رسیدگی شده و به صدور حکم مبادرت نموده ولی شعبه یازده دیوان‌عالی کشور وکیل تسخیری را دارای حق تجدیدنظرخواهی ندانسته و برهمین مبنا اعتراض وی را غیرقابل طرح تشخیص و با رد تقاضا پرونده را به مرجع مربوطه اعاده نموده است. بنا به مراتب فوق چون از دو شعبة دیوان‌عالی کشور نسبت به مورد مشابه رویه مختلف اتخاذ شده لذا تقاضا دارد موضوع در اجرای ماده واحده مربوط به وحدت رویة قضائی مصوب ۷ / ۴ / ۱۳۲۸ در جلسه هیأت عمومی‌دیوان‌عالی کشور مطرح و رأی وحدت رویه صادر گردد.. 
معاون اول قضائی دیوان‌عالی کشور - حسینعلی نیری. 
. رئیس: جناب آقای مفید. 
. - مسأله این است که وقتی کسی قتلی انجام داد یا جرمهایی که در حدی. 
باشد که حتما از نظر قانون نیاز به دخالت وکیل دارد در صورتی که متهم خودش وکیل نداشته باشد طبق قانون باید برای او وکیل تسخیری تعیین بشود و اختلاف بین دو شعبه در این است که آیا عمل وکالت این وکیل تسخیری فقط در دادگاه‌های بدوی است یا در مرحله تجدیدنظرهم این وکالت ادامه دارد؟ و استناد شده است به ماده ۹. ماده ۹ را بخوانیم ببینیم از این استفاده می‌شود یاخیر؟. 
ماده ۹ می‌گوید: ((پس از وصول پرونده به دفتر دادگاه‌جنایی مدیردفتر ظرف ۵ روز باید به متهم اخطار کند. هرگاه وکیلی انتخاب نموده ظرف ۱۰ روز با قبول وکالت به دفتر دادگاه‌معرفی نماید. هرگاه متهم وکیل خود را معرفی نکرد، مدیردفتر پرونده را نزد رئیس دادگاه‌ارسال می‌دارد که از میان وکلای مجاز وکیلی برای متهم تعیین نماید. جز در مواردی که برای رد قاضی پیش‌بینی‌شده یا در قوانین وکالتی مذکور است، متهم حق رد یا تقاضای تغییر وکیل تسخیری را ندارد.)). 
این ماده برای حفظ حق متهم در استفاده از وکیل است و مدتی هم برای تعیین وکیل تعیین نشده و فلسفه آن این است که چنانچه متهم احیانا خودش قادر به دفاع نباشد و یا به موازین قانونی وارد نباشد، کسی کمکش کند. حالا اگر متهم به حکم دادگاه‌بدوی محکومیت یافت آیا اینجا می‌توانیم بگوئیم آن وکالت برای مرحله بدوی بوده از آن حدش تمام شد. این ماده اطلاق دارد یعنی مدت وکالت را محدود نکرده حال چرا ما بگوئیم که این وکالت فقط مال زمان دادگاه‌بدوی بوده و در دوران فرجامخواهی دیگر این وکالت تمام بشود؟ ظاهرا این است که رأی شعبه چهارم دیوان‌عالی کشور در این جهت درست باشد و این وکالت ادامه دارد و حال اگر بگویید مثلا این وکالت برخلاف رویه و برخلاف چه هست و یک چیزی است که باید به یک حد معینی اکتفا کرد این هم بنظر من دلیلی ظاهرا نداشته باشد.. 
. رئیس: جناب آقای نیری. 
. - با توجه به اینکه در مسأله وکالت حقی است که موکل از جانب خودش به وکیل می‌دهد. یعنی در واقع وکیل در هر سطحی از مدارج علمی‌هر چه می‌خواهد باشد حقی ندارد، هر حقی دارد از جانب موکل به او محول شده، بنابراین مسأله وکالت و اختیارات وکیل متوقف هست بر همان چارچوبی که موکل به او تفویض کرده.. 
در مسأله حمایت از کسانی که قادر نیستند برای خودشان در دادگاه‌وکیل بگیرند، قانون آمده در یک مرحله‌ای دادگاه‌را مجبور و موظف کرده که برای اینها وکیل تسخیری تعیین کنند و لذا اگر نظر مبارک سروران عزیز باشد در تمام بخشنامه‌هائی که چه در زمان شورای عالی قضایی، چه در زمان ریاست آیت‌الله یزدی صادر شد، همه روی این مسأله تکیه شد که اگر دادگاهی که می‌بایست با حضور وکیل تشکیل بشود، بدون حضور وکیل تشکیل شد، آن رأی اعتبار ندارد و آن قاضی هم تحت پیگرد قانونی قرار می‌گیرد. در واقع این آقایان آمدند شکل دادگاه‌را به این صورت درآوردند که حتما در این موارد باید وکیل ولو تسخیری حضور داشته باشد. اگر حضور نداشته باشد، این جلسه دادگاه‌رسمیت ندارد.. 
مسائلی هم که ما در قانون راجع به حدود و اختیارات وکیل داریم و اینکه می‌توانند در لوازم و مقدمات و مؤخرات دخالت بکنند، مال همان وکالتهایی است که از جانب موکل به او وکالت داده می‌شود، چنین وکیلی قهرا باید دنبال کار موکلش برود. هرکاری می‌خواهد بکند حق دارد ولی در این مورد قانونگذار آمده فقط در مرحله دادگاه، حضور وکیل را لازم و ضروری دانسته دادگاه‌را موظف کرده که در این مرحله برای شخص متهم وکیل بگیرد بنابراین حدود اختیارات این وکیل منحصر می‌شود به همان موردی که قانونگذار دادگاه‌را مکلف کرده است.. 
. رئیس: جناب آقای ایمانی ۱. 
. - من با فرمایش‌آقای‌مفید‌موافقم. توجه‌بفرمائید، دو‌نوع وکالت داریم: وکیل تعیینی و وکیل‌تسخیری. همانطوری‌که‌آقای‌نیری هم فرمودند، اصل‌وکالت‌و کارهای وکالت در واقع مربوط به موکل است. تا چه حدی اختیار به او داده آن باید مشخص بشود و ذکر بشود و اگر موکل تعیین ذکر نکرده، محدود می‌شود به همان مقداری که تذکر داده و ذکر کرده‌که‌این بالاتر از دادگاه‌است نه فرجام. این‌یک‌موضوع‌است، وکیل‌تسخیری موضوع‌دیگری‌است‌و وکیل تسخیری نباید از نظر‌آثار‌تابع‌وکیل‌تعیینی باشد. دو موضوع مستقل است. درخارج هم ما نگاه می‌کنیم می‌بینیم تجدیدنظر اتمام همان دادگاه بدوی است. دادگاه‌وقتی رأی صادر کرده، هنوز قطعیت نیافته، هنوز آن محکوم را نمی‌کشند ببرند اعدام کنند، اموال را از او بگیرند، چون تقاضای تجدیدنظر کرده، معنایش این است که هنوز قطعی نشده. ظاهر اینکه تو وکیل هستی، مطلق است. مطلق قید ندارد، مگر انسان می‌تواند قید بزند؟ وقتی‌که در این موادی که الان هم خواندید قیدی نباشد، مگر می‌تواند وکیل تسخیری را تقیید کند؟ ظاهر اطلاق این است که‌این پرونده همینطوری ادامه دارد با این وکیل تسخیری تا قطعیت پیدا کند.. 
این‌مسأله‌قطعیت‌را درنظر‌بگیرید، این اتمام همان دادگاه‌است. بعد بگوئیم نصف‌کاره وکیل تسخیری کارش تمام شد. پس رأی شعبه چهارم درست است.. 
. رئیس: جناب آقای عروجی. 
. - بنده فکر می‌کنم این اشتباهی که در برداشتها پیش‌آمده با توجه به شرایط و خصوصیات مورد وکالت است. عنایت دارید که هم از نظر فقهی و هم از نظر قانونی محدوده وکالت باید تعیین شود. یعنی هم شرعا در فقه ما می‌بینیم مطرح می‌کنند که باید مورد وکالت چارچوب داشته باشد، وکالت خاص است، عام است یا مطلق است. در قانون هم چارچوب دارد. ما در وکالتهای غیرتسخیری می‌بینیم که موکلین چارچوب برای مورد وکالت نسبت به وکیلشان تعیین می‌کنند که گاهی فرجامخواهی هم جزء آن است و گاهی نیست. بناچار اگر جزء آن نباشد در مرحله فرجامخواهی مجددا وکالت به همان وکیل می‌دهد یا به وکیل دیگری.. 
در وکالت تسخیری در عین حال که به صورت مطلق هست و بنا به فرمایش جناب ایمانی در صورتیکه مطلق باشد و هیچگونه قرینه و اماره‌ای انصراف این اطلاق به مورد خاص را تعیین نکند و ما به اطلاق آن بتوانیم باقی بمانیم در کلیه مراحل رسیدگی دفاع برای این وکیل جایز است و اصولا اگر ما بخواهیم وکیل تسخیری را در محدوده یک مرحله محدود کنیم، نقض غرض است برای اینکه چرا قانونا آمده‌اند‌در موارد خاصی به دادگاه‌اجازه‌داده‌اند‌که مستقلا یا با نظرخواهی‌از متهم برایش‌وکیل‌تعیین‌کند؟ اصولا‌وکالت برای این بوده است که این‌متهم‌در این‌موارد‌خاص قدرت‌دفاع‌لازم از خود را ندارد. اگر این‌فلسفه باشد-که هست - که متهم‌باید‌در مرحله بدوی وکیل داشته باشد، در مرحله فرجامخواهی بطریق اولی نیاز به داشتن وکیل دارد، برای اینکه خودش قدرت دفاع از خود را در این مرحله‌ای که رأی در شرف قطعیت می‌باشد ندارد.. 
. رئیس: جناب آقای اعلمی. 
. - بنظر من رأی شعبه یازدهم صحیح است. برای اینکه وکیل وکالتش در دادگاه‌است، در دادگاه‌باید برای متهم وکیل تسخیری تعیین بکند. وقتی دادگاه‌تمام شد وکالت او تمام می‌شود و دیگر سمتی ندارد. ماده ۹ هم همین را می‌گوید وقتی وکالت وکیل تسخیری به دادگاه‌محدود شد دیگر بعد از دادگاه‌سمتی ندارد. دیوان‌عالی هم دادگاه‌نیست.. 
. رئیس: جناب آقای امیر حسینی. 
. - ابتدا با اجازه آقایان محترم ماده مربوط به وکالت را از قانون مدنی قرائت می‌کنم. ماده ۶۵۶ می‌گوید: ((وکالت عقدی است که بموجب آن یکی از طرفین، طرف دیگر را برای انجام امری نایب خود می‌نماید.)). 
ماده ۶۵۷ می‌گوید: ((تحقق وکالت منوط به قبول وکیل است.)) این در مواقع عادی است که موکل وکالت می‌دهد، وکیل هم قبول می‌کند. ولی در این دفاع تسخیری اصلا این دو ماده رعایت نمی‌شود.. 
ماده ۹ می‌گوید: وقتی‌که دادگاه‌طبق آن ماده وکیلی را معین کرد متهم حق رد وکیل را ندارد. پس اینجا دادگاه‌است که جانشین متهم شده، متهم هیچ سمتی ندارد.. 
اشکالی که عملا در این کارها پیش می‌آید این است که اغلب دادگاه‌ها وقتی‌که ختم دادرسی را اعلام می‌کنند ممکن است تا یک هفته رأی ندهند. این وکیل تسخیری نمی‌تواند یک هفته مراجعه بکند بیاید و ببیند محکمه چه رأیی داده؟ رأی هم بعد از صدور به وکیل تسخیری ابلاغ نمی‌شود. بنابراین هیچ وظیفه‌ای بر او ایجاد نمی‌شود.. 
از طرفی اگر این وکیل بعدا بیاید دادخواست بدهد، هزینه‌هایی دارد، خودش هم از جیبش نمی‌تواند این پول را بدهد. در نتیجه اقدام ایشان بعد از ختم وکالت عمل فضولی است یعنی بیش از آن است که متهم یا دادگاه پذیرفته‌اند.. 
و ماده ۶۷۴ می‌گوید: در مورد آنچه که در خارج از حدود وکالت انجام. 
داده‌شده است، موکل هیچگونه تعهدی نخواهد داشت، مگر اینکه اعمال فضولی وکیل را صراحتا یا ضمنا اجازه کند. بنابراین این یک وضع خاصی است که برای متهم ایجاد شده و مربوط به قانون وکالت به معنی اخص نیست.. 
نتیجه آنکه وکیل تسخیری فقط در همان مرحله می‌تواند دفاع کند و بعد از آن هیچ وظیفه‌ای ندارد لذا رأی شعبه یازدهم صحیح است.. 
. رئیس: جناب آقای آموزگار. 
. - قبل از آنکه وارد بحث شوم یک مطلبی دارم شاید آقایان بپسندند. اساسا تعارض بین این دو شعبه تعارض بنحو تباین نیست بلکه تعارض بین منطوق حکم یک شعبه و مفهوم حکم شعبه دیگر است زیرا شعبه یازدهم تصریح نموده که وکیل تسخیری حق دخالت در مرحله تجدیدنظر ندارد ولی شعبه چهارم به موضوع رسیدگی کرده و متعرض این نکته اصلا نشده بعبارت دیگر شعبه چهارم از اول قصور دارد و قاصرالشمول است و در مقام بیان این جهت اصلا نیست که آیا وکیل تسخیری حق دخالت در مقام تجدیدنظر دارد یا خیر و فقط وارد رسیدگی شده و احتمال دیگری هست که بگوئیم بین رأی دو شعبه تعارض نیست و اگر تعارض نباشد دیگر قابل طرح در هیأت عمومی‌هم نیست.. 
علی فرض تنازل و قبول تعارض آنطوری که از کلمه تسخیر در قرآن و مصطلحات استفاده می‌شود شخص مسخر آن کسی است که اختیاری از خود ندارد بلکه مسخر است که این کار را انجام بدهد و معلوم است که نفوذ حرف وکیل ناشی از نفوذ حرف موکل است بنابراین در وکیل اختیاری نفوذ اقدام اوسعتاو ضیقا تابع اختیاراتی است که موکل به او واگذار می‌نماید اما در وکیل تسخیری چنین نیست قانونگذار به وکیل تسخیری گفته است تو وکیل مسخر هستی برای این آقا که از او دفاع کنی و بنابراین چون حکم درباره موکل به مرحله نهائی نرسیده و پرونده مختومه نشده است مقتضای تسخیر در وکالت آنست که این وکیل تا آخرین مرحله تا وقتی‌که پرونده مختومه نشده است حق دفاع و دخالت دارد و بنابراین رأی شعبه چهارم دیوان‌صحیح است.. 
. رئیس: جناب آقای سادات باریکانی. 
. - اولا: دررابطه با الزام محاکم کیفری بر پذیرش وکیل با توجه به تبصره ۲. 
ماده واحده مصوب مجمع تشخیص مصلحت نظام که مقرر می‌دارد ((هرگاه به تشخیص‌دیوان‌عالی‌کشور‌محکمه‌ای‌حق‌گرفتن‌وکیل را از متهم‌سلب‌نماید حکم صادره فاقد اعتبار قانونی بوده …)) معلوم می‌گردد که الزامی‌بودن پذیرش وکیل انتخابی برای محکمه است و انتخاب وکیل از جانب دادگاه‌نیز برای محکمه در محکمه جنائی است و این تبصره از جهت تصویب مؤخر بر ماده ۹ قانون تشکیل دادگاه‌جنائی است.. 
ثانیا: چه در موردی که محکمه طبق ماده ۹ قانون مزبور برای متهم تعیین وکیل می‌نماید و چه در موردی که متهم رأسا انتخاب وکیل می‌نماید تکلیف عدم پذیرش استعفای وکیل یا عزل وی پس از تشکیل جلسه و همچنین مهلت اعتراضات ازجمله ایراد به نقص تحقیقات یا عدم صلاحیت دادرس و قابل تعقیب نبودن عمل انتسابی در مواد ۱۰ و ۱۲ این قانون تعیین گردیده است. و این مواد و مواد بعدی هیچ تصریح و دلالتی بر اینکه وکیل تسخیری تعیین شدة دادگاه‌جنائی یا دادگاه‌کیفری یک حق وکالت و پیگیری پرونده در دیوان‌عالی‌کشور یا دادگاه‌رسیدگی کننده پس از نقض رأی در دیوان‌کشور را داشته باشد ندارد و علی‌الاصول دادگاه‌جنائی حق تعیین وکیل برای متهم در محکمه خود را دارد و فاقد اختیار تعیین وکیل برای دیوان‌عالی کشور یا مرحله تجدیدنظر می‌باشد کما اینکه در بندهای یک و دو ماده ۶۲ قانون آئین دادرسی مدنی درباب اختیارات وکیل مشخص‌شده وکیلی که برای مرحله اولیه دادرسی تعیین و انتخاب گردیده حق وکالت و مداخله در مرحله بالاتر اعم از مرجع تجدیدنظر و فرجام ندارد مگر اینکه این اختیار در وکالتنامه تصریحا تفویض شده باشد فلذا با توجه به مستندات قانونی مزبور مرحله بدوی ارتباطی با مرحله تجدیدنظر و فرجام ۱ از این جهت نداشته و رسیدگی دیوان‌عالی کشور ادامه رسیدگی دادگاه‌کیفری یک یا محکمه جنائی نبوده تا وکیل تسخیری تعیین‌شده در مرحله بدوی مجاز به وکالت و تعقیب پرونده در دیوان‌عالی علی‌الاطلاق باشد و این دو مرحله هر یک مقوله و مرحله‌ای جدا از دیگری و تابع مقررات خاص خود می‌باشد.. 
. رئیس: جناب آقای محمد سلیمی. 
. - درخصوص صحت یا عدم صحت دخالت وکیل تسخیری در مرحله تجدیدنظر باید عرض کنم که مطلب را می‌توان بنحو زیر عنوان نمود:. 
الف – یک‌وقت گفته‌می‌شود که وکیل تسخیری موظف است پس از قبول وکالت در محکمه در مراحل تجدیدنظر نیز دخالت کند که این امر صحیح بنظر نمی‌رسد.. 
ب - صورت دیگر اینکه وکیل تسخیری پس از صدور حکم به هر دلیلی در مقام اعتراض به رأی صادره از محکمه برآمده و لایحه تقدیم نموده است. بحث این است که از نظر قانونی این کار وکیل تسخیری صحیح است یا خیر؟. 
چون رسیدگی درمرحله تجدیدنظر ادامه رسیدگی به موضوعی است که وکیل نسبت به آن وکالت داشته و دلیلی که دخالت وکیل را در ادامه رسیدگی ممنوع کند وجود ندارد باید معتقد شد که دخالت وکیل در مرحله تجدیدنظر نیز صحیح می‌باشد. مضافا به مطلب فوق همانطوری که وکیل تعیینی محکوم علیه در یک پرونده در مراحل مختلف رسیدگی لایحه می‌دهد و به این کار او اعتراض نمی‌شود وکیل تسخیری نیزکه جایگزین وکیل تعیینی در خصوص پرونده‌هائی است که متهم قادر به انتخاب وکیل نیست می‌تواند لایحه بدهد و دخالت او قانونی خواهد بود.. 
بنابراین بنده نظر شعبه چهارم را تأیید می‌نمایم.. 
. رئیس: جناب آقای شبیری. 
. - گرچه مصلحتا خوب است نظر شعبه چهارم را بپذیریم زیرا حکم اعدام مهم است و اشتباه در آن قابل جبران نیست لذا در ماده ۹ قانون تشکیل محاکم جنائی تصریح کرده حتی اگر متهم وکیل تعیین نکرد برای او وکیل تسخیری گرفته می‌شود و او حق رد را ندارد و رأی وحدت رویه هم دادگاه‌ها را ملزم به دخالت دادن وکیل می‌کند. پرونده‌های زیادی الآن در شعب دیوان‌هست که وکیل تسخیری اعتراض به حکم کرده اگر اعتراضش رد شود بعدا خود محکوم علیه اعتراض کند بلحاظ تمام شدن مهلت، اعتراض او هم رد شود حقوق زیادی پامال می‌شود و قبول اعتراض وکیل تسخیری کمکی به افراد بی‌بضاعت است ولی چون وکیل فقط در محدوده وکالت می‌تواند دخالت کند و حدود آن باید صریحا تعیین شود باید به قدر متیقن اکتفا کرد و چون دادگاه برایش وکیل تعیین می‌کند محدوده آن فقط در حدیست که در دادگاه‌رسیدگی می‌شود و باتمام شدن دادگاه‌وکالتش تمام می‌شود و اگر گفته شود تقاضای تجدیدنظر ادامه دادگاه‌است لازمه آن اولا: قبول اعتراض از وکیل‌تعیینی‌است که برای دفاع در دادگاه‌تعیین شده ثانیا: ملزم بودن وکیل‌تسخیری به اعتراض به رأی محکومیت موکل خود می‌باشد و همانطور که نمی‌تواند از دفاع از موکلش در دادگاه‌امتناع کند تکلیف دارد بعنوان دفاع به حکم محکومیت موکل خود هم اعتراض و تقاضای تجدیدنظر کند لذا عقیده به درستی نظر شعبه یازدهم دارم.. 
. 
. رئیس: مذاکرات کافیست، جناب آقای ادیب رضوی نماینده دادستان محترم کل کشور اعلام نظر فرمائید.. 
. - برابر مقررات قانونی شرکت وکیل در هر مرحله از دادرسی محتاج به اختیاری است که از ناحیه موکل به وی داده می‌شود و در وکالت‌نامه تنظیمی‌مراتب اختیار وکیل باید صریحا قید گردد و وکیل تسخیری که از طرف دادگاه‌به علت عدم معرفی وکیل از ناحیه متهم برای انجام دادرسی تعیین می‌گردد، اختیار وی تا پایان همان مرحله دادرسی است.. 
بنابراین وکیل تعیین‌شده از طرف دادگاه، اختیار اعتراض به رأی دادگاه‌و شرکت در مراحل دیگر دادرسی را ندارد. لذا با توجه به مراتب مذکور رأی شعبه یازدهم دیوان‌عالی کشور موجه بوده معتقد به تأیید آن می‌باشم.. 
. رئیس: آقایان نظرشان را در اوراق رأی مرقوم بفرمایند.. 
. . 
. رئیس: تعداد حاضرین در جلسه ۷۲ نفر، از این عده ۶۱ نفر به رأی شعبه چهارم دیوان‌عالی‌کشور صحه گذاشتند، اقلیت ۱۱ نفر رأی شعبه یازدهم دیوان‌عالی کشور را تأیید کرده‌اند.. متن رأی. رأی شماره ۵۹۸ - ۱۲ / ۲ / ۱۳۷۴ وحدت رویه. 
هیأت عمومی‌دیوان‌عالی کشور. 
. 
چون‌بصراحت‌قسمت‌اخیر ماده ۱۲ قانون‌تشکیل‌محاکم‌جنائی در مواردی‌که‌رئیس‌دادگاه، در‌اجرای ماده ۹ قانون مرقوم، برای متهم وکیل‌تسخیری‌تعیین‌می‌نماید، مدت‌اعتراض‌در‌هر‌حال اعم از اینکه متهم‌بعدا‌وکیل‌دیگر‌تعیین‌کند‌یا‌نه، از همان‌تاریخ ابلاغ به وکیل تسخیری مذکور احتساب خواهد شد و به این ترتیب قانونگذار برای وکیل تسخیری حق تجدیدنظرخواهی قائل شده است لذا بنظر اکثریت اعضای هیأت عمومی‌رأی شعبه چهارم دیوان‌عالی‌کشور متضمن این معناست صحیح تشخیص‌می‌گردد. این‌رأی مطابق‌ماده‌واحده‌قانون‌وحدت‌رویه قضائی مصوب ۱۳۲۸ صادر و در موارد مشابه برای شعب دیوان‌عالی‌کشور و دادگاه‌ها لازم الاتباع است.. 
هیأت عمومی‌دیوان‌عالی کشور. 
. 
. 
<#>
. مقدمه. علت طرح:. اختلاف نظربین شعب ششم وبیست ویکم دیوان عالی‌کشور. 
در ساعت ۹ صبح روز سه‌شنبه مورخ ۲۲ / ۱۲ / ۱۳۷۴ جلسه هیأت‌عمومی دیوان‌عالی‌کشور بریاست حضرت آیت‌الله محمدی گیلانی رئیس دیوان‌عالی‌کشور و با حضور جنابان‌آقایان قضات شعب دیوان‌عالی‌کشور و نماینده جناب آقای دادستان کل‌کشور تشکیل و با تلاوت آیاتی چند از کلام‌الله مجید رسمیت یافت.. مذاکرات. رئیس: جناب آقای نیری گزارش امر را قرائت فرمایید.. 
. ریاست محترم هیأت عمومی دیوان‌عالی کشور. 
با احترام به استحضار می‌رساند:. 
. 
شعب ششم و بیست‌و‌یکم دیوان‌عالی‌کشور، در استنباط از ماده ۱۵۷ قانون کار آراء (مختلف صادر و مبادرت به اتخاذ رویه‌های (متفاوت نموده‌اند که ایجاب‌می‌نماید موضوع برای ایجاد وحدت‌رویه قضایی در هیأت‌عمومی مطرح شود.. 
خلاصه جریان پرونده‌ها بشرح زیر به عرض عالی می‌رسد:. 
۱ - بحکایت پرونده کلاسه ۲۴ / ۸۵۵۹ شعبه ششم دیوان‌عالی‌کشور، در مورخه ۱۸ / ۱۲ / ۷۳ آقای ر. دادخواستی بخواسته ابطال قرارداد ساختمانی بطرفیت بخشداری ج. در دادگاه‌های عمومی قم مطرح می‌نماید که با ارجاع پرونده به شعبه شانزدهم و ثبت آن به کلاسه ۷۳ / ۱۶ / ۹۱۴ طرفین جهت رسیدگی به دادگاه دعوت می‌شوند.. 
در جلسه رسیدگی خواهان خواسته را به مطالبه دستمزد ایام کارکرد تغییرمی‌دهد. دادگاه طی دادنامه شماره ۷۴ / ۴۱۹ موضوع را در صلاحیت اداره کار شهرستان قم تشخیص و با صدور قرار عدم صلاحیت پرونده را در اجرای ماده ۱۶ قانون اصلاح پاره‌ای از قوانین دادگستری ۱ مصوب ۲۵ / ۳ / ۵۶ به دیوان‌عالی‌کشور ارسال که به شعبه ششم ارجاع و آن شعبه پس از رسیدگی چنین رأی داده است:. 
نظر به خواسته دعوی دایر به مطالبه دستمزد و حقوق و مطالبات به نسبت کار انجام‌شده براساس قرارداد مستند دعوی که بعنوان کارفرما و پیمانکار منعقد گردیده، رسیدگی به موضوع مستلزم رسیدگی قضائیست و مورد انطباقی با اختلاف کارگر و کارفرما ندارد و از شمول ماده ۱۵۷ قانون کار خارج است و چون رسیدگی به موضوع در صلاحیت محاکم عمومی است علیهذا با نقض قرار صادره مقرر می‌شود، پرونده به دادگاه صادرکننده قرار جهت رسیدگی ماهوی اعاده شود.. 
۲ - حسب پرونده کلاسه ۹ / ۲۱ / ۸۵۶۰ شعبه ۲۱ دیوان‌عالی‌کشور، آقای ر. دادخواستی بطرفیت هیأت امنای روستای م. بخش ج. و آموزش و پرورش‌گ. بخواسته صدور رأی بر ابطال قرارداد مورخ ۱۲ / ۱۱ / ۷۲ تقدیم دادگاه عمومی شهرستان قم نموده با این توضیح که طبق قرارداد مذکور برای احداث یکباب مدرسه ۵ کلاسه تهیه مصالح ساختمانی با کارفرما بوده و مدت تکمیل ساختمان مدرسه نیزشش‌ماه تعیین‌شده است، که بلحاظ عدم تهیه مصالح و کسر بودجه کار ساختمان تعطیل گردیده، دستمزد اینجانب هم پرداخت‌نشده است.. 
سپس خواهان خواسته خود را منحصر به مطالبه مبلغ یکصد و سی و نه هزار تومان دستمزد و مطالبات نموده، دادگاه پس از بررسی پرونده در تاریخ ۱۲ / ۴ / ۷۴ با این استدلال که موضوع اختلاف مطالبه دستمزد ناشی از قراردادکار می‌باشد و رسیدگی به آن بموجب ماده ۱۵۷ قانون کار در صلاحیت شورای‌اسلامی و هیأت تشخیص و سپس هیأت حل‌اختلاف مستقر در اداره کارشهرستان‌قم می‌باشد، قرار عدم صلاحیت خود را باعتبار صلاحیت مرجع‌مزبور صادر و پرونده را در اجرای ماده ۱۶ قانون اصلاح پاره‌ای از قوانین‌دادگستری به دیوان‌عالی‌کشور ارسال می‌دارد که به شعبه بیست‌و‌یکم ارجاع‌می‌گردد، شعبه یادشده پس از رسیدگی چنین رأی داده‌است:. 
با توجه به اظهارات خواهان در جلسه مورخه ۱۲ / ۴ / ۷۴ مبنی بر اینکه خواسته اینجانب منحصر است به مطالبه مبلغ صد و سی و نه هزار تومان حقوق و دستمزد و مطالبات اینجانب به نسبت کاری که انجام داده‌ام، قرار عدم صلاحیت مورخه ۱۲ / ۴ / ۷۴ دادگاه که با عنایت به مقررات قانون کار صادر گردیده است تأیید و پرونده جهت ارسال آن به واحد اداره کار مربوطه جهت طرح آن در مراجع مذکور در ماده ۱۵۷ قانون کار به دادگاه اعاده می‌گردد.. 
بنا به مراتب اشعاری، شعبه ششم دیوان‌عالی‌کشور خواسته دعوی را دایر به مطالبه دستمزدوحقوق‌ومطالبات به نسبت‌کاری که انجام‌شده، خارج‌از شمول ماده ۱۵۷ قانون کار دانسته و رسیدگی به آنرا درصلاحیت محاکم عمومی تشخیص داده است و شعبه بیست و یکم با انطباق موضوع با ماده ۱۵۷ قانون کار قرار عدم صلاحیت دادگاه را باعتبار صلاحیت هیأت حل اختلاف مستقر در اداره کار تأیید نموده است.. 
نظر به اینکه در موارد مشابه فوق از طرف شعب مرقوم، رویه‌های مختلفی اتخاذ شده است لذا باستناد قانون وحدت‌رویه قضایی مصوب سال ۱۳۲۸ طرح (موضوع (مختلف (فیه (درهیأت (عمومی (جهت (اخذرویه واحد قضایی مورداستدعاست.. 
معاون‌اول قضایی - حسینعلی نیری. 
. رئیس: راجع به قابلیت طرح کسی بحثی ندارد؟. 
. - حاضران: قابل طرح است.. 
. 
. رئیس: آقایان می‌گویند قابل‌طرح است، بترتیبی که نوبت گرفته‌اید صحبت فرمایید. جناب آقای محسن زاده. 
. - پیمانکاران در ساختن ساختمان ممکن است بنای همه ساختمان یا قسمتهای مختلف آن مثل سفت‌کاری، نازک‌کاری، تسطیح زمین، گودبرداری، خاکریزی و نظارت را بعهده بگیرند، چنین پیمانها و قراردادها که از قبل پیش‌بینی می‌شود، مشمول ماده ۱۵۷ قانون کار محسوب نمی‌گردد. پیمانکاران با اجیر نمودن افراد و کارگران مبادرت به انجام مورد قرارداد می‌نمایند، رابطه بین پیمانکاران مذکور با کارفرما رابطه حقوقی جدای از قانون کار و مشمول مقررات قانون‌مدنی است.. 
. رئیس: قانون خدمتتان هست ماده ۱۵۷ را بخوانید.. 
. ماده ۱۵۷ ((هرگونه اختلاف فردی بین کارفرما و کارگر یا کارآموز که ناشی از اجرای این قانون و سایر مقررات‌کار، قرارداد کارآموزی، موافقت‌نامه‌های کارگاهی یا پیمانهای دسته‌جمعی کار باشد در مرحله اول از طریق سازش‌مستقیم بین کارفرما و کارگر یا کارآموز و یا نمایندگان آنها در شورای‌اسلامی کار و در صورتیکه شورای اسلامی کار در واحدی نباشد، از طریق انجمن صنفی کارگران و یا نماینده‌قانونی کارگران وکارفرما حل و فصل خواهد شد و در صورت عدم سازش از طریق هیأتهای تشخیص و حل اختلاف به ترتیب آتی رسیدگی و حل و فصل خواهد شد)).. 
همانطور که قرائت شد، بین کارگر و کارفرما، شفاهی یا کتبی قراردادی تنظیم می‌گردد، توافقی می‌شود که کارگر کارهایی انجام بدهد و مژدی بگیرد، ولی در قرارداد پرونده مطروحه، قرارداد شقوق مختلفی دارد. پیمانکاران همانطور که گفته شد بانواع مختلف پیمان می‌بندند. ساختن بنا با مصالح، بی‌مصالح، همه امور مرتبط به ساختمان، اعم از احداث و مراجعه به ادارات و شهرداری و انجام تفکیک، که مشمول ماده ۱۵۷ قانون مذکور نمی‌تواند باشد.. 
در ماده ۱۵۷ کارگر زارعتی هست، کارگر دوره‌ای هست، کارگر فصلی هست، کارگر همیشگی هست، کارآموز هست، به حقوق این افراد هیأتهای حل اختلاف رسیدگی می‌کنند.. 
در قرارداد پیمانکار و کارفرما مسایل مختلفی مطرح می‌شود، مصالح تهیه نشده یا کم آمده، یا تأخیر داشته، این مسایل در روابط کارگر و کارفرما وجود ندارد ولی بین پیمانکار و صاحب‌کار مطرح می‌شود. قسمتی از مواد پیمان نظارت در کار ساختمان و نظارت در خرید مصالح‌ساختمانی و غیره می‌باشد که پیمانکار با توجه به قرارداد باید تکالیف خود را انجام دهد.. 
در پرونده بند ۱۱ قرارداد مربوط است به نظارت و دستمزد آن‌که اختلاف در این موارد مسایل قضایی و کارشناسی است و رسیدگی به آن، در صلاحیت دادگاه‌های عمومی می‌باشد.. 
بنا به جهات مذکور، رأی شعبه‌ششم دیوان‌عالی‌کشور در مورد صلاحیت دادگاه‌های عمومی به رسیدگی در دعاوی پیمانکاران و کارفرمایان موردتأیید اینجانب می‌باشد.. 
. رئیس: جناب آقای حسین سلیمی. 
. - در قانون کار از کارفرما وکارگر و پیمانکار (مقاطعه‌کار) جداگانه تعریف بعمل آمده است:. 
در ماده ۲ قانون کار مقررمی‌دارد که کارگر از لحاظ قانون کسی‌است که بهر عنوان در مقابل دریافت حق‌السعی اعم از مزد یا حقوق، سهم‌سود، و سایر مزایا بدرخواست کارفرما کار می‌کند.. 
طبق ماده ۳ قانون کار، کارفرما شخصی است حقیقی یا حقوقی که کارگر بدرخواست و به حساب او در مقابل دریافت حق السعی کار می‌کند مدیران و مسؤولان و بطور عموم کلیه کسانی که عهده‌دار اداره کارگاه هستند نماینده کارفرما محسوب می‌شوند و کارفرما مسؤول کلیه تعهداتی است که نمایندگان مذکور در قبال کارگر بعهده می‌گیرند در صورتی که نماینده کارفرما خارج از اختیارات خود تعهدی بنماید و کارفرما آنرا نپذیرد نماینده در مقابل کارفرما ضامن است.. 
در ماده ۵ قانون کار مقررگردیده که کلیه کارگران، کارفرمایان، نمایندگان آنان و کارآموزان و نیز کارگاه‌ها مشمول مقررات این قانون می‌باشند.. 
در ماده ۷ قانون‌کار عنوان‌شده که قرارداد کار عبارتست‌از قراردادکتبی یا شفاهی که بموجب آن کارگر در مقابل دریافت حق‌السعی کار را برای مدت موقت یا مدت غیرموقت برای کارفرما انجام می‌دهد.. 
راجع‌به قرارداد بنحو مقاطعه‌کاری و پیمانکاری در ماده ۱۳ قانون مقررگردیده که در مواردی که کار از طریق مقاطعه انجام می‌یابد مقاطعه دهنده مکلف است قرارداد را با مقاطعه‌کار بنحوی منعقد نماید که در آن مقاطعه‌کار متعهد گردد که تمامی مقررات این قانون را در مورد کارکنان خود اعمال نماید و در تبصره یک این ماده قید گردیده که مطالبات کارگر جزء دیون ممتازه بوده و کارفرمایان موظف می‌باشند بدهی پیمانکاران به کارگران را برابر رأی مراجع قانونی از محل مطالبات پیمانکار من‌جمله ضمانت حسن انجام کار پرداخت نمایند.. 
در تبصره دو همین ماده اضافه‌شده چنانچه کارفرما برخلاف ترتیب فوق به انعقاد قرارداد با مقاطعه‌کار بپردازد و یا قبل از پایان ۴۵ روز در تحویل موقت تسویه حساب نماید مکلف به پرداخت دیون مقاطعه‌کار در قبال کارگران خواهد بود.. 
از کلیه مواد‌مذکور چنین نتیجه گرفته می‌شود که قانون‌کار نه از مقاطعه‌کار (پیمانکار) حمایت می‌کند و نه مسؤولیت و تکالیفی به‌عهده وی گذاشته است. فقط کارفرما یا نماینده او را که مقاطعه‌دهنده است موظف‌نموده که قرارداد خود را با مقاطعه‌کار بنحوی منعقد کند که مقاطعه‌کار تمامی مقررات قانون کار را در مورد کارکنان خود اعمال نماید.. 
اگر مقاطعه‌کار مانند کارفرما و یا کارگر مسؤولیتی در قانون‌کار داشت مناسبتی نداشت که قانونگذارکارفرما را درمقابل مقاطعه‌کار جهت کارگران مسؤول قرار دهد.. 
بنابراین در قرارداد مورخه ۱۰ / ۹ / ۷۲ منعقده بین بخشداری ج. و آقای ر. بعنوان مستند مضبوط در پرونده شعبه‌ششم دیوان‌عالی‌کشور و نیز قرارداد مورخه ۱۲ / ۱۱ / ۷۲ مربوط‌به انعقاد قرارداد بین هیأت‌امناء روستای م. و اداره آموزش و پرورش ک. و آقای ر. مضبوط در پرونده شعبه بیست‌و‌یک دیوان‌عالی‌کشور آقای ر. که در حقیقت پیمانکار و مقاطعه‌گیرنده می‌باشد از شمول مقررات ماده ۱۵۷ قانون‌کار خارج‌است و رسیدگی‌به موضوع‌دعوی در صلاحیت‌دادگاه‌های‌عمومی است و نتیجتا رأی شعبه‌ششم که بر این اساس صادر شده صحیح و منطبق با قانون می‌باشد.. 
. رئیس: جناب آقای اذانی. 
. - مطالب‌لازم را جناب آقای محسن‌زاده و همچنین جناب آقای سلیمی. 
 (فرمودند. بنده مختصرا از متن همین قرارداد در تأیید مطالب آقایان استفاده می‌کنم.. 
بطور کلی همانطور که فرمودند دعاوی ناشی از قراردادهای مقاطعه‌کاری خارج از صلاحیت رسیدگی مراجع مربوطه به حل‌اختلاف پیش‌بینی‌شده در قانون کار می‌باشد، در بند ۶ همین قرارداد مستند دعوی که فتوکپی آن تهیه و در اختیار اعضای حاضر در جلسه گذاشته‌شده، پیش‌بینی‌گردیده ((سرپرستی کارگران در کارگاه ساختمان و امکانات رفاهی و ایمنی به عهده پیمانکاراست)) وقتی پیمانکاری، کاری را بعنوان پیمان و مقاطعه از یک اداره دولتی می‌پذیرد، ممکن است صدها کارگر در کارگاه به کار بگمارد. اگر یکی از این کارگران به عنوان اینکه کارفرما دستمزدش را نپرداخته به اداره‌کار مراجعه و طرح شکایت کندآیا علیه کارفرما (اداره دولتی) طرح دعوی و شکایت می‌کند؟ مسلما خیر، آن کسی که کارگر شاکی را استخدام کرده، در کارگاه بکار گمارده، پیمانکار است ولی در رابطه با کارگر شاکی، عنوان کارفرما دارد و طرف شکایت و دعوی کارگر قرار می‌گیرد.. 
بنابراین بنده بدون اینکه بخواهم زیاد حاشیه بروم و توضیح بیشتری بدهم، در مجموع و بطورکلی رسیدگی به دعاوی و پرونده‌های ناشی از قراردادهای پیمانکاری را که دعاوی و پرونده‌های مهم و پیچیده‌ای می‌باشد، خارج از صلاحیت مراجع حل‌اختلاف پیش‌بینی‌شده در قانون‌کار می‌دانم و هم‌اکنون در شعب دیوان‌عالی‌کشور پرونده‌های دعاوی ناشی از قراردادهای پیمانکاری در مرحله تجدیدنظر وجود دارد.. 
بنابراین با تأیید نظر شعبه ششم دیوان‌عالی‌کشور را صحیح می‌دانم.. 
. رئیس: جناب آقای دکتر محمدحسین هاشمی ۱. 
. اختلاف بین دو شعبه (بیست‌ویکم و ششم) دیوان‌عالی‌کشور در دو پرونده موضوع بحث، اختلاف‌کبروی نیست بلکه بحث در مصداق است بدین‌معنی که: اگر رابطه حقوقی طرفین دعوی از نوع رابطه حقوقی ((کارگر و کارفرما)) تشخیص داده شود مسلما رسیدگی به دعوی در صلاحیت مراجع‌مذکور در ماده ۱۵۷ قانون‌کار می‌باشد و اگر نوع رابطه ((پیمانکاری)) تشخیص‌گردد رسیدگی به دعوی در صلاحیت دادگاه‌های دادگستری خواهد بود.. 
اما در دو پرونده موضوع بحث که اتفاقا مضمون هر دو قرارداد و خواهان هر دو پرونده یکی می‌باشد باتوجه به اظهارات خواهان درجلسه دادگاه به این عبارت: ((چون مدت قرارداد منقضی گردیده و قرارداد خودبخود کأن‌لم‌یکن می‌باشد و به همین جهت ابطال و فسخ قرارداد موردنظر و خواسته من نمی‌باشد زیرا قرارداد دیگر اعتبار ندارد و نیازی به طرح دعوی و حکم نیست درخواست قرارداد جدید نیز مورد تقاضا و خواسته من نیست زیراچنانچه خوانده مایل باشد می‌تواند با اینجانب قرارداد جدید تنظیم نماید … بهمین جهت این قسمت از خواسته نیز منتفی است. مورد دعوی و ادعای اینجانب منحصر است به مطالبه دستمزد و مطالبات اینجانب به نسبت کاری که انجام داده‌ام.)). 
و نیز با توجه به اینکه صرف قید ((کارفرما و پیمانکار)) در قرارداد در صورتیکه قرینه‌ای برخلاف آن باشد نمی‌تواند نوع رابطه حقوقی را معین نماید لذا بنظر این شعبه (بیست‌و‌یکم) نوع رابطه حقوقی طرفین ((کارگر و کارفرما)) و رسیدگی به دعوی در صلاحیت مراجع حل‌اختلاف مذکور در ماده ۱۵۷ قانون کار تشخیص داده شد و قرار عدم صلاحیت صادره از ناحیه دادگاه تأیید گردید.. 
از لحاظ جنبه استحسانی قضیه هم باید بعرض برسانم که با توجه به اینکه میزان خواسته یکصد و سی‌هزار تومان بوده و در مراجع حل اختلاف نوعا افراد فنی و آشنای به میزان دستمزدها شرکت دارند، نیازی به ارجاع امر به کارشناس و تحمیل هزینه‌دادرسی و کارشناسی به‌طرفین و رعایت‌تشریفات‌دادرسی و بالنتیجه تجدیدجلسات نبوده وسریعا وبصورت کدخدامنشی بدین نوع اختلافات رسیدگی می‌گردد لذا از این لحاظ هم ما برای جلوگیری از اطاله رسیدگی و رعایت غبطه طرفین رسیدگی به موضوع را در صلاحیت مراجع حل‌اختلاف تشخیص دادیم.. 
. رئیس: جناب آقای فرج اللهی. 
. دادگاه باید رابطه حقوقی بین کارگر وکارفرما را احراز کند تا قضیه را مشمول قانون‌کار دانسته، رسیدگی را در صلاحیت مراجع اداری‌مذکور در ماده ۱۵۷ قانون کار بداند.. 
برای احراز این رابطه به مواد ۲ و ۳ قانون‌کار که مراجعه می‌کنیم می‌بینیم، تعریفی که از کارگر و کارفرما شده با وضعیت صاحب‌کار و مقاطعه‌کار موضوع این پرونده انطباق ندارد. آقای مقاطعه‌کار، خودش کار نمی‌کرده، بلکه ساختمان موضوع قرارداد را با اجیرکردن تعدادی کارگر می‌ساخته و بنا می‌کرده، بنابراین موضوع رابطه بین این دو مشمول قانون‌کار نیست و با توجه به مواد ۲ و ۳ و ۱۵۷ قانون‌کار در صلاحیت مراجع‌عمومی دادگستری است و لذا رأی شعبه‌ششم را که بر این مبنا صادر شده صحیح می‌دانم.. 
. 
. رئیس: با اعلام کفایت مذاکرات، جناب آقای ادیب رضوی نماینده دادستان محترم کل کشور بیان عقیده فرمایند.. 
. نظر به اینکه دادخواست خواهان در هر دو پرونده مطالبه دستمزد ایام کارکرد برابر قرارداد تنظیم‌شده بین طرفین دعوی می‌باشد و برابر اصول‌کلی و با توجه به اختلاف حاصله رسیدگی به دعوی محتاج به رسیدگی قضایی است لذا موضوع عنوان‌شده خارج از مقررات قانون‌کار مصوب‌سال ۱۳۶۹ می‌باشد و ماده ۱۵۷ قانون‌مذکور ناظر به مورد دعوی نیست.. 
بنابراین رأی شعبه‌ششم دیوان‌عالی‌کشور که بر این اساس صادر شده موجه بوده معتقدبه تأیید آن می‌باشم.. 
. رئیس: آقایان رأی خود را در اوراق مربوطه مرقوم فرمایند.. 
. 
. رئیس: آقایان به نتیجه رأی توجه فرمایند:. 
. . 
تعداد حاضران در جلسه هشتادویک نفر هستند که از این عده هفتاد و پنج نفر رأی شعبه ششم‌وشش نفر رأی شعبه بیست‌ویکم را تأیید نمودند.. متن رأی. رأی شماره ۶۰۴ - ۲۲ / ۱۲ / ۱۳۷۴ وحدت‌رویه. 
هیأت‌عمومی دیوان‌عالی‌کشور. 
. 
نظربه تعریف‌کارگر در ماده ۲ قانون‌کار مصوب‌سال ۱۳۶۹ وبا توجه به حقوق‌و‌تکالیفی‌که درقانون‌مذکور برای‌کارگرو پیمانکار ملحوظ‌گردیده مطالبه‌دستمزد‌وحقوق‌پیمانکار نسبت‌به‌کار‌انجام شده براساس‌قرارداد‌تنظیمی‌که‌مستلزم امعان‌نظرقضایی (است انطباقی با اختلاف بین کارگر وکارفرما نداشته وموضوع با توجه به شرح دعاوی مطروحه و کیفیت قراردادهای مستند دعوی از شمول ماده ۱۵۷ قانون‌کار خارج و بالنتیجه رسیدگی به موضوع درصلاحیت محاکم‌عمومی است بنا به (مراتب رأی شعبه‌ششم دیوان‌عالی‌کشور که براین‌اساس (صدور یافته (صحیح و منطبق با موازین‌قانونی تشخیص‌می‌شود. این رأی بر طبق ماده‌واحده قانون وحدت‌رویه قضایی مصوب سال ۱۳۲۸ برای شعب دیوان‌عالی‌کشور و دادگاه‌ها در موارد‌مشابه لازم‌الاتباع است.. 
هیأت‌عمومی دیوان‌عالی کشور. 
. 
. 
<#>
. مقدمه. علت طرح:. اختلاف‌نظر‌بین‌شعبه‌یازدهم‌دیوان‌عالی‌کشور‌بادادگاه‌های کیفری یک اهواز. 
در ساعت ۹ روز سه‌شنبه مورخ ۲۶ / ۲ / ۷۴ جلسه هیأت عمومی‌شعب کیفری (اصراری) دیوان‌عالی‌کشور‌بریاست‌حضرت‌آیت‌الله محمدی گیلانی رئیس دیوان‌عالی کشور و با حضور جنابان آقایان قضات شعب دیوان عالی کشور و نمایندة جناب آقای دادستان کل کشور تشکیل گردید و با تلاوت آیاتی از کلام‌الله مجید رسمیت یافت.. خلاصه جریان پرونده. رئیس: دادنامة شماره ۶۵۱ / ۱۱ - ۲۸ / ۱۲ / ۱۳۷۳ شعبة یازدهم دیوان عالی کشور بتصدی جناب آقای سید جعفر شبیری رئیس و رحمت اله عروجی مستشارمطرح است. جناب آقای عروجی گزارش جریان پرونده را قرائت فرمائید.. 
. 
-. خلاصه جریان پرونده. خلاصه جریان پرونده: پیرو گزارش و دادنامه ۷۴۴ / ۱۱ - ۱۸ / ۱۱ / ۷۲ این شعبه که طی آن دادنامه بشماره ۳۰۳ - ۳ / ۴ / ۷۲ صادره از شعبه ۱۱ دادگاه کیفری یک اهواز. 
مبنی بر محکومیت تجدیدنظرخواه به تحمل ده سال حبس تعزیری و پرداخت سهم صغار از دیه یک زن و نصف دو دیه زن و مرد جهت جنین ناشناخته و یک سوم سهم آنهارا از جهت آنکه احتمال دارد متهم به تصور مهدورالدم بودن مقتوله اقدام به قتل او کرده و کلیه ورثه وی هم اصالتا و ولایتا اعلام گذشت نموده‌اند نقض‌کرده بود. 
شعبه هفدهم دادگاه کیفری یک اهواز با تشکیل جلسه و تفهیم مجدد اتهام به آقای ح. و استماع دفاعیات او سرانجام. 
استنادا به مواد ۲۹۵، ۲۹۷، ۲۹۹، ۳۰۰، ۳۰۲، ۲۰۸ قانون مجازات اسلامی‌نامبرده را به پرداخت سهم الصغار از دیه مادر و جنین او و تحمل ده سال حبس تعزیری با احتساب ایام بازداشت قبلی محکوم‌نموده است.. 
رأی صادره همان روز به متهم ابلاغ گردیده که اظهار داشته به آن اعتراض دارم و به موقع لایحه اعتراضیه را تقدیم می‌کنم پرونده در نهایت جهت رسیدگی به تجدیدنظرخواهی محکوم‌علیه به دیوان عالی کشور ارسال که با توجه به سابقه به این شعبه ارجاع شده است لایحه تجدیدنظرخواه در وقت مقرر قرائت می‌گردد.. 
متذکر‌می‌شود‌که‌محکوم‌علیه در‌تمامی‌مراحل‌به‌قتل خانم ع. دختر‌عمو و همسر شهید (برادر قاتل) اعتراف‌و‌اقرار‌نموده و در اولین‌تحقیق‌گفته‌چون‌شوهرش‌شهید شده بود و پدر نداشته درخانه‌ما زندگی‌می‌کرد‌و دارای‌سه‌فرزند بود و چندی پیش اظهار ناراحتی کرد من او را به دکتر‌بردم‌گفت‌حامله است سؤال کردم چطور حامله شده‌ای گفت از آقای س. ساکن خ. حامله هستم روی ناموس‌پرستی همسر برادرم را که شهید شده و او به ما خیانت کرده در منزل خودمان خفه کردم. ح. در پاسخ به سؤال از اینکه س. را دیده‌اید با بانو ع. رابطه داشته باشد و درتنگه رفت و آمد می‌کرده، گفته بنده او را ندیده‌ام که در تنگه رفت و آمد کند و یا با چشم‌خود‌ندیده‌ام که با بانو ع. رابطه داشته باشد ولی این حرفی بود که خود او زده در معاینه پزشکی قانونی علت فوت خفگی و مقتوله حامله به جنین هفت ماهه غیرمشخص از نظر جنسیت اعلام‌شده اسست. متهم که جوان ۲۳ ساله و مجرد و ماهیگیر بوده در مرحله بعدی گفته که برادرم چند سال است که شهید شده و متوجه شدم که زن برادرم حامله شده و از حامله شدن او پدرم هم خبر نداشت و او درخواب بود طناب به گردنش انداختم و خفه کردم و بعد هم جریان را به پدرم گفتم چیزی نگفت و گفت برو خودت را به پاسگاه معرفی کن از ع. تحقیق‌شده شدیدا منکر اتهام شده و هرگونه شناخت نسبت به خانم ع. و یا رفت و آمد به منزل او را رد کرده است. رئیس دادگاه شعبه یازدهم کیفری یک اهواز هم اکثر این قتلها را با هدفهای بدون دلیل و بدون شاهد خوانده جهت جلوگیری از این قبیل قتلها و افرادی که این شایعات را بوجود می‌آورند و غیرمسؤولانه باعث کشتن افراد بی‌گناهی می‌شوند پی‌گیری و جدیت را لازم دیده است و ابتدا تعقیب متهم را از باب قذف بمورد دیده لکن بعدا به جهت شاکی نبودن فردی در این امر نسبت به آن صرفنظر کرده است.. 
هیأت شعبه در تاریخ بالا تشکیل گردید پس از قرائت گزارش آقای رحمت‌الله عروجی عضو ممیز و اوراق پرونده و نظریه کتبی‌آقای محمد قاسمی‌دادیار دیوان‌عالی کشور اجمالا مبنی بر: طرح در هیأت عمومی‌دیوان عالی کشور [در مورد] دادنامه شماره ۵۰۴ - ۲۲ / ۵ / ۷۳ فرجامخواسته مشاوره نموده چنین رأی می‌دهد:. 
نظر به اینکه دادگاه اخیر نیز همانند دادگاه اولیه متهم را هم به پرداخت دیه محکوم‌نموده و هم به زندان و در برابر دیوان عالی کشور اصرار ورزیده پرونده جهت طرح در هیأت عمومی‌کیفری دیوان عالی کشور تقدیم می‌گردد.. 
شعبه یازدهم دیوان عالی کشور. مذاکرات. رئیس: جناب آقای شبیری بفرمائید.. 
. - در رأی قبلی نه من شرکت داشتم نه آقای عروجی و نه آقای حسینی هیچیک از اعضای فعلی شعبه شرکت نداشتند و در مورد قابلیت طرح در هیأت عمومی‌با آقای عروجی بحث داشتیم من معتقد بودم رأی قبلی دیوان مبهم است و برای دادگاه روشن نیست که دیوان نظرش چیست فقط اجمالا نوشته‌اند ((قطع نظر از اینکه احتمال دارد متهم او را مهدورالدم می‌دانسته اقدام به قتل او نموده)) مقصودچیست؟ اگر حکم به قصاص داده‌شده بود این عبارات مناسب بود این احتمال هست که مقصود این بوده که بررسی کنند آیا او را مهدورالدم می‌دانسته یا نه والا قطعا منظور این نبوده که چون احتمال مهدورالدم دانستن بوده حکم به دیه اصلا درست نیست چون اگر فکر می‌کرده که مهدورالدم است ولی ((در حقیقت)) مهدورالدم نیست فقط باید حکم به پرداخت دیه شود (درصورتی که تقاضای دیه شود) اشکال اساسی این است که دادگاه حکم به زندان داده در حالیکه ماده ۲۰۸ قانون مجازات اسلامی‌که در آن آمده هرکس مرتکب قتل شود و شاکی نداشته و یا شاکی از قصاص گذشت کرده و اقدام او موجب اخلال در نظم جامعه یا خوف شده یا بیم تجری مرتکب یا دیگران باشد موجب حبس تعزیری از سه سال الی ده سال خواهد بود این ماده مربوط به جائی است که مورد از موارد قصاص باشد ولی دراثر نبودن شاکی و یا گذشت شاکی حکم به قصاص نشده باشد و خوف تجری باشد چون اگر شخص کسی را بکشد و فورا رها شود قتل زیاد می‌شود خصوصا که قاضی هم استدلال کرده‌اندکه نظر به اینکه این سبک قتلها در اینجا فراوان است و اینطور امور موجب تجری دیگران می‌شود ده سال زندان تعیین کرده‌اند و به نظرمن دیوان بایستی قدری روشنتر بیان می‌کرد. الآن روشن نیست که آیا دیه را معتقد هست یا نیست اگر حکم به دیه باشد زندان هست یا نیست.. 
اینجا باید این مطلب روشن بشود آیا ولی قهری حق گذشت کلی دارد یا نه قانون صراحتی ندارد و فتوائی‌که‌از امام در تحریرالوسیله‌هست‌این‌است‌که‌ولی‌طفل‌نمی‌تواند بطور‌کلی‌گذشت‌کند‌او باید رعایت غبطه‌را‌بکند‌البته‌باز‌جای‌توجیه‌هست‌گاهی‌ممکن‌است شخصی‌با‌گذشت‌کردن غبطه را رعایت کند و فتوای امام شاید با آن مخالف نباشد در هرصورت باید بروشنی‌بیان‌شود‌چون‌وقتی‌ممکن‌است‌شخصی‌بگوید من ولی او هستم مصلحت و‌غبطه صغیر را در این ((گذشت کامل)) می‌دانم باید بروشنی بیان کند که مثلا خودم دیه را به طفل می‌پردازم یا بجهات دیگر چون اگر ما بخواهیم مثلا برای قتل چنین زنی دیه بگیریم برای ما آبروریزی است اشکال اساسی حکم دادگاه این است که نمی‌شود هم‌دیه‌داده شود و هم حبس (اگر‌گذشت مورد قبول‌دادگاه باشد حکم به پرداخت دیه صحیح نیست ولو قتل را عمدی بدانند و اگر گذشت را قبول نداشته باشند اگر مورد را عمدی ندانند بدلیل تعیین دیه، در این صورت حکم به حبس که مخصوص‌قتل‌عمد است صحیح نیست) اگر همه گذشت کرده باشند و قتل را عمدی بدانند در این صورت فقط حبس صحیح است و در اینجا مقتوله یک فرزندش صغیر است‌که پسر ۱۲ ساله بوده و الآن ۱۴ ساله است بقیه کبیرند یکی از آنها دختری است که در آن وقت حدود ده ساله بوده بنظر من در رأی دیوان ابهام هست عبارت ((قطع نظر از اینکه احتمال دارد آنرا مهدورالدم می‌دانسته نظر به اینکه اولیاءدم همگی اصالتا و یا ولایتا گذشت کرده‌اند اعتراض وارد است)) اعتراض به چه چیز وارد است ذکر نشده آیا اعتراض به حبس وارد است یا به دیه ظاهر امر این است که خود معترض به حبسش اعتراض دارد همانطور که خواندند می‌گوید من جوان هستم اگر این کار (حبس) بشود زنم در خانه بی‌خرجی می‌ماند مشکلات ایجاد می‌شود غرور جوانی مرا وادار به این کار کرد اشتباه کردم بنظر من رأی دیوان مبهم است و معتقدم که باید رأی روشن بدهیم که دادگاه بداند بالاخره نظر دیوان چیست.. 
. رئیس: جناب آقای عروجی. 
. - جناب آقای شبیری شرکت در رأی کردند و حتی ارسال پرونده به هیأت عمومی‌را خود ایشان نوشتند و قبلا هم بحثی داشتیم و به اینجا رسیدیم که قابل طرح دردیوان است و علت قابل طرح بودن را هم از نظر محکومیت متهم در دو دادگاه به ده سال زندان دانستیم. برای این‌که هر دو دادگاه اصرار دارند به این‌که متهم باید به ۱۰ سال زندان محکوم‌بشود در نتیجه ما اصراری تشخیص دادیم و راهی جز این‌که باید در هیأت‌محترم‌دیوان‌مطرح‌بشود‌ندیدیم‌و‌پرونده را ارسال کردیم.. 
اما اینکه چرا محکوم‌به پرداخت دیه کردند اگر اجازه بدهید این توضیح را عرض کنم که وقتی بنده اظهارات پدربزرگ این بچه‌ها را خواندم انصافا دیدم این آقا اینطور از مرحله پرت است و اینقدر بی‌مسؤولیت خودش را نشان می‌دهد که وقتی می‌شنوند پسرش عروسش را کشته به تعبیر عامیانه ککش هم نمی‌گزد و از همه چیز هم گذشت می‌کنند اجازه بدهید من گوشه‌ای از حرفش را بخوانم تا ببینید این پدربزرگ که ولی صغار هست باید رعایت غبطه، صرفه و صلاح صغار را کند چگونه آمده است همه چیز را باصطلاح حاتم‌بخشی کرده و بعنوان این‌که پسرش هست کلا گذشت کرده و صرفنظر نموده است در نتیجه گذشت ولی قهری صغار مقتوله را بنده طبق موازین نمی‌بینم، نه موازین فقهی اجازه می‌دهد ما این‌گذشت را گذشت قابل اعتبار بدانیم و نه اینکه از نظرقانونی، طبعا قانون هم اگر به پدربزرگ یک چنین گذشتی را تجویز کرده باید رعایت غبطه وصرفه صغار را داشته باشد بخشی از اظهارات این پدر کلا از مرحله پرت را بخوانم: ((بنده از چیزی مطلع نیستم. دیشب ساعت ۱۰ رفتم دریا و ساعت ۱ برگشتم پسرم در را باز کرد و گفت دختر عمویم را کشتم. سؤال: شما از وی نپرسیدی چرا کشتی؟ جواب: پرسیدم گفت حامله است من او را کشتم. سؤال: پسرت اظهار داشتند که قبل از کشتن مسأله را به تو گفته بوده که جواب مثبت یا منفی ندادی. جواب: خیر قبلا نگفته بود. سؤال: بانوی به قتل رسیده دارای فرزند و شوهر و پدر و مادر و برادر هست یا خیر؟ جواب: شوهر بانوئی که به قتل رسیده پسرم بوده که شهید شده و او دارای سه بچه است و فاقد پدر و برادر است و مادری دارد که در … … … …. زندگی می‌کند. سؤال: بنظر شما ادعای پسرت مبنی بر حامله بودن بانو عفیفه صحیح است؟ جواب: بله راست است. سؤال: بانوی به قتل رسیده با چه کسی رابطه داشتند؟ جواب: با … رابطه داشتند او هم چون که فامیل ما بود و به خانه ما رفت و آمد داشت و ما به وی اعتماد داشتیم ولی او در حق ما نامردی کرد.. 
عنایت دارید که در پرونده مطرح است که گفتند این آقا را پیدا کردند تحقیقات کافی شده کلا هرگونه آشنایی و رفت و آمد به خانه این زن را منکر شده و از خود متهم هم سؤال شده است.. 
بنده می‌خواهم لااقل بصورت احتمالی عرض کنم یقینا روی قرائن و اماراتی - شما هم همین احتمال را فکر نمی‌کنم رد کنید - که من این قضیه را زیر سر متهم می‌دانم برای اینکه جوان ۲۳ ساله مجرد ماهیگیر و این زن اگر بی‌بند و بار و ناپاک و عوضی بود طول چند سال بعد از شهادت شوهرش در خانه زندگی نمی‌کرد که خود پسره می‌گوید ما پیشنهاد کردیم ازدواج کند حاضر به ازدواج مجدد نشده درخانه ما ماند چطور می‌شود یک جوان ۲۳ ساله (متهم پرونده) بنظر بنده خرابکاری‌کرده و کار از کار گذشته آمده در خواب آمده آن زن بیچاره و بدبخت را از پای درآورده آنوقت پدر و پدربزرگ بی‌حمیت می‌آید براحتی تمام، از همه جریانات گذشت می‌کند. بنظر بنده مورد از موارد دیه بوده و طبعا باید دیه صغار و دیه مادر مقتول لحاظ می‌شد ولی محکومیت به زندانش چون هر دو شعبه اصرار کردند در نتیجه راهی جز اینکه در اینجا مطرح کنیم ندیدم.. 
. رئیس: جناب آقای محمد سلیمی. 
. - رأی صادره از دادگاه با توجه به دلائلی که عرض می‌کنم صحیح نمی‌باشد:. 
دادگاه بلحاظ گذشت اولیاء دم متهم به قتل عمد را به پرداخت دیه درحق اولیاءدم صغیر و ده سال حبس و نیز پرداخت نصف دو دیه زن و مرد درحق اولیاء دم صغیر محکوم‌نموده است. مستند دادگاه ماده ۲۰۸ قانون مجازات اسلامی‌است که مفاد آن این است که اگر کسی مرتکب قتل عمد شود و شاکی نداشته باشد یا گذشت کرده باشد اقدام وی موجب اخلال در نظم یا خوف در جامعه شده و یا بیم تجری مرتکب و دیگران گردد به حبس تعزیری از سه تا ده سال محکوم‌می‌گردد.. 
اولا در مانحن فیه اولیاء دم حق گذشت نسبت به سهم صغار از دیه را نداشته‌اند ظاهرا دادگاه نیز گذشت اولیاء کبیر دم را نسبت به سهم صغار صحیح ندانسته لذا متهم پرونده را به پرداخت دیه درحق صغار نسبت به مقتوله محکوم‌نموده است بنابراین مورد با ماده ۲۰۸ که مورد استناد دادگاه بوده انطباق نخواهد داشت چون اگر گذشت اولیاء دم صحیحا تحقق‌یافته بود مورد از مصادیق ماده ۲۰۸ باشد اما چون دادگاه گذشت را صحیح ندانسته وبرهمین اساس نیز متهم را به پرداخت دیه درحق اولیاء دم صغیر محکوم‌نموده مورد از مصادیق ماده ۲۰۸ نخواهد بود بنابراین محکومیت یاد شده به حبس باستناد قانون مزبور موجه نمی‌باشد.. 
ثانیا اظهارات قاتل گویای این است که جنین از طریق نامشروع منعقد گردیده است و فردی هم مدعی نشده که جنین از طریق مشروع در رحم مقتوله قرار گرفته است و طبق فتوای حضرت امام در تحریرالوسیله ج ۲ صفحه ۵۵۹ مسأله ۲۹ مقادیر الدیات تعلق دیه کامله به ولدالزنا که به سن تمیز نرسیده و اسلام اختیار نکرده محل تردید است. عین مسأله چنین است: ((دیه ولد الزنا اذا اظهر الاسلام بعد بلوغه بل بعد بلوغه حد التمیز دیه سائر المسلمین، و فی دیه قبل ذلک تردد.)). 
با عنایت به مطالب مذکور رأی دادگاه قابل تأیید نمی‌باشد.. 
. رئیس: جناب آقای الهامی. 
. - در این موضوع متهم صراحتا اعتراف می‌کند که من عمدا کشتم این دیگر شبهة این‌که دیه داشته باشد ندارد. عمدا یکی را کشته است قصاص دارد قصاص هم حق صغار و کبار است آنها که کبیر هستند گذشت کردند ولی صغار هم که گذشت می‌کند، در‌بعضی‌موارد‌این‌حق را دارد. اگر در موردی که حق، قصاص است برای تبدیل‌قصاص‌به دیه باید هر دو طرف‌هم‌اولیاء دم و هم قاتل با آن موافق باشند. ولی در اینجا اینطور نیست چون اولیاء دم آنجا که کبیر هستند درمورد صغار اولیاء دم گذشت می‌کنند چون مصلحت صغار در این بوده است که گذشت‌کنند مثلا ولی می‌ترسد که اگر گذشت نکند قاتل از ترس اینکه ممکن است اگر صغار بزرگ شوند درخواست قصاص‌کنند، صغار را بکشد، لذا برای جلوگیری از این امر غبطه صغار را در گذشت می‌داند و به همین جهت گذشت می‌کند بنابراین قاتل دیگر قصاص‌نمی‌شود. فقط می‌ماند حقوق دولت که طبق قانون بین سه تا ده سال تعزیر می‌شود.. 
. رئیس: جناب آقای نیری. 
. - دادگاه از نظر اصول کلی آمده راه را درست رفته برای اینکه این مسلم قتل عمدی است و این آقا عمدا این خانم را کشته قتل، قتل‌عمد است‌قانون هم در همین ماده ۲۰۸ که آقای سلیمی‌قرائت فرمودند اولیاء دم قصاص نخواستند چون قصاص نخواستند دولت آمده برای اصلاح جامع که اینجور قتلها مخصوصا در منطقه خوزستان زیاد است حبس گذاشته که اگر اولیاء دم قصاص نخواستند برای اینکه جلوی این فساد گرفته بشود و خونریزی نشود به قاضی اجازه داده که از سه سال تا ده سال متهم را محکوم‌به زندان بکند، در اینجا اولیاء‌دم قصاص نخواستند بنابراین مسأله حبس طبق قانون است و دادگاه هم حبس را بجا داده اما در مسأله دیه خوب این‌اشخاص‌کبیر بودند گذشت‌کردند می‌ماند فقط یک بچه کوچک دادگاه هم در اینجا برای‌این‌که حق این از بین نرود آمده راه احتیاط را در پیش‌گرفته و گفته که حق صغار را از نظر دیه به حساب‌واریزکنند و زندانش‌هم‌که زندان‌درستی‌است‌و طبق قانون است.. 
. رئیس: جناب آقای سپهوند. 
. - عرض شود همانطور که اشاره فرمودند در این‌که قتل عمدی است تردیدی وجود ندارد از این لحاظ که بین شعبه دیوان عالی کشور و دادگاه‌ها اختلاف وجود دارد با توضیحاتی که جناب آقای عروجی فرمودند و مطالب جناب آقای شبیری معلوم می‌شود که اختلاف مربوط می‌شود به ده سال حبس در سایر موارد اختلافی وجود ندارد بنابراین مسأله اساسی این است که آیا دادگاه در این وضعیت مشخص حق دارد طبق ماده ۲۰۸ به ده سال حبس حکم صادر کند یا نه چون قتل عمدی است مجازات قتل عمدی به موجب قانون قصاص است، قصاص هم در اختیار اولیاء‌دم است درمورد اولیاء دم قانون حالات مختلفی را مطرح می‌کند بر مبنای واقعیات گاهی اولیاء‌دم عده‌ای کبیر یا عده‌ای صغیرند گاهی اولیاء دم متعددند در موارد تعدد تعیین تکلیف شده درحالتی‌که در این پرونده مطرح شامل موردی است که اولیاء دم متعدد است و حق قصاص هم متعلق به همه اولیاء دم است.. 
اولیاء‌دم‌کبیر و اولیاء دم صغیر، اولیاء دم کبیر از حقشان‌صرفنظر‌کرده‌اند نه دیه خواسته‌اند و نه قصاص بنابراین بحث اولیاء‌دم کبیر منتفی است باقی می‌ماند اولیاء دم صغیر آیا ولی صغیر در این مورد می‌تواند راجع‌به‌حق‌قصاص‌تصمیم‌گیری بکند یا خیر؟ در قانون مجازات اسلامی‌نص قانونی صریحی در این مورد نداریم هرچند در ماده ۵۲ قانون حدود و قصاص قبلا تصریح‌شده بود به این مطلب قانون مجازات بنظر من که به تأیید شورای‌نگهبان هم رسیده متعامدا ماده ۵۲ که قبلا درحدود و قصاص‌مطرح شده بود و مورد عمل هم قرار می‌گرفت و دادگاه‌ها حکم صادر می‌کردند.. 
این اواخر‌اشکالی که‌پیش آمده بود تنها‌مربوط‌بود‌به این‌که در ماده‌ ۵۲ ‌گفته‌شده بود یا ولی یا پدر یا جد پدری‌یا وصی منصوب‌یا‌حاکم‌مطابق‌مصلحت‌تعیین تکلیف می‌کند که آیا دیه باشد یا قصاص باشد تنها اختلاف که در موارد ماده ۵۲ وجود داشت مربوط می‌شد به لفظ‌حاکم عده‌ای عقیده داشتند که مقصود از حاکم دادستان کل است و دادگاه‌هائی که پیرو این عقیده بودند در این قبیل موارد از دادستان کل استعلام می‌کردند که آیا قتل اتفاق افتاده ولی دم آن صغیر است نظر شما چیست؟ معمولا جناب آقای ادیب رضوی هم تشریف دارند بقیه آقایان هم استحضار دارند دادستان کل هم در این قبیل موارد برحسب مورد اعلام نظر می‌کرد. یک عده می‌گفتند که حاکم دادستان کل نیست این اواخر ظاهرا قوه قضائیه بخشنامه‌ای صادر کردند مقصود از حاکم دادستان کل است ماده ۵۲ را بنظر من متعامدا در قانون مجازات اسلامی‌حذف کردند مطرح نکردند علتش هم این است که نظر فقها و بخصوص حضرت امام در این مورد مخالف ماده ۵۲ است نظر حضرت امام این است که اگر ولی‌دم‌صغیر‌باشد‌باید صبر کرد تا کبیر‌شود‌عده‌ای دیگر از فقها هم نظرشان این است.. 
یک رأی وحدت رویه داریم که اگر اولیاء دم، کبیر و صغیر باشند و اولیاء دم. 
کبیر خواهان قصاص باشند در این صورت با تأدیه سهم صغار چون اصل مجازات قتل‌عمدی قصاص است اجابت متقاضی قصاص مقدم بر هر درخواست دیگری است. در این مورد هم رأی وحدت رویه صحیحا می‌گوید اگر اولیاء‌دم متعدد کبیر و صغیر باشند و کبار خواهان قصاص، اجابت درخواست واجب است مشروط به اینکه حق صغار از دیه تأدیه بشود.. 
بنابراین در وضع موجود نه از لحاظ قانون نه از لحاظ وحدت رویه نص صریحی نداریم که باستناد آن بگوئیم جائی که اولیاء دم کبیر و صغیر هستند اولیاء دم کبیر گذشت می‌کند اراده اولیاء دم کبیر نسبت به اولیاء دم صغیر چگونه است یعنی در واقع یا باید طبق فتوا بگوئیم که باید صبر کرد تاولی دم صغیر کبیر شود یا بایستی باید بگوئیم ماده ۴۹۷ قانون مجازات اسلامی‌آخرین ماده این قانون می‌گوید که کلیه مقررات مغایر با قانون ملغی است اگر ماده ۵۲ قانون حدود و قصاص را مغایر با مقررات قانون مجازات اسلامی‌در باب قصاص ندانیم در این صورت حکم ماده ۵۲ بقوت خود باقی است در اینصورت می‌شود مستندی قانونی ارائه داد. ماده ۵۲ اجازه می‌دهد در موردی که ولی دم صغیر است پدر و جد پدری یا وصی منصوب یا حاکم دادگاه با رعایت غبطه و مصلحت تصمیم بگیرد که آیا دیه یا قصاص؟ بنابراین اگر ما ماده ۵۲ را قابل اجراء بدانیم با توجه به اینکه ماده ۲۰۸ قانون مجازات اسلامی‌حکمش این است که اگر قتل عمدی است و قاتل شاکی ندارد یا شاکی گذشت کرده باشد و قصاص نخواسته باشد بلحاظ اخلال در نظم و بیم تجری از سه تا ده سال حبس حکم داد اولیاء دم کبیر هم مصلحت صغیر را در دیه تشخیص دادند اینجا حکم دادگاه درست است اگر ماده ۵۲ را ما قابل اجراء بدانیم حکم دادگاه درست است ماده ۵۲ به اولیاء دم اجازه می‌دهد طبق غبطه صغیر تصمیم‌گیری بکند غبطه هم این است که دیه باید بپردازد و سهم آنها هم از دیه تأدیه شده. بنابراین حکم دادگاه‌ها درست است بلحاظ این‌که ماده ۲۰۸ اجازه می‌دهد.. 
اما اگر‌ماده‌ ۵۲ ‌را منتفی بدانیم‌بجائی‌که‌اولیاء‌دم‌کبیر‌و‌صغیرند ما‌مستند‌قانونی‌صریحی نداریم و چون‌فتوای‌حضرت‌امام این است که طبق قانون اساسی ما اگر قانون نداشته باشیم‌باید‌برطبق‌منابع‌اسلامی‌و‌فتاوی‌طبق‌نص‌صریح‌اصل‌ ۱۶۷ قانون‌اساسی‌عمل‌کنیم‌باید برویم طبق‌فتاوی‌عمل‌کنیم‌که‌اولیاء‌دم‌صغیر‌باید صبر‌کرد تا کبیر بشوند بنابراین اگر مبنا را قسمت دوم بگذاریم بنظر من حکم دادگاه‌ها‌درست‌نیست‌چون‌هنوز‌معلوم نیست که قصاص منتفی باشد و ماده ۲۰۸ موقعی قابلیت اجراء پیدا می‌کند که قصاص بطور کلی منتفی باشد اگر ما ولی دم صغیری داریم هنوز معتقدیم که حق دارد اظهارنظر بکند حالا یا بعد کبیر شد یا در وضع موجود اعمال ماده ۲۰۸ قانون مجازات اسلامی منطبق با مقررات نیست من شخصا عقیده دارم که ماده ۵۲ هیچ مغایرتی با قانون مجازات اسلامی‌ندارد و دیه هم پرداخت و تأدیه شده حکم دادگاه صحیح است.. 
. رئیس: جناب آقای فاضل. 
. - آنچه که برادران عزیز بیان کردند راجع به این بود که اگر ما این قتل را شبه‌عمد دانستیم و خلاصه غیرعمد دانستیم با حبس که داده‌شده سازگار نیست. ما عرض می‌کنیم که همانطوری که ظاهرا شعبه در جهت نقض بیان کرده این بود که احتمال داده که مقتوله مهدور الدم است و خلاف انجام داده و باید کشته شود و اگر ما این حرف را بپذیریم که نتیجه این می‌شود که ما قتل را منتهی قتل شبه عمد هست و اگر قتل‌شبه عمد شد عمدی و موجب قصاص ندانیم چطور مجازاتش ده سال حبس است؟ ماده قانونی که در اینجا هست اولا صریح در نفی این نیست بلکه برای این است که عمد بود و حاکم احساس کرد چنانچه این را رها کند موجب تجری شود یا دیگران می‌تواند قاتل را از سه سال تا ده سال‌حبس کند عین این مطلب در مانحن فیه جاری است.. 
. رئیس: جناب آقای آل اسحق. 
. - نکته‌ای که جناب‌آقای‌سپهوند راجع به فتوای‌حضرت‌امام‌فرمودند‌این نکته را عرض‌کنم‌حضرت امام اینجا آنطوری که من دیدم فتوا ندارند احتیاط واجب است و در تحریرالوسیله هم فرموده‌بودند‌فی‌روایه انتظروا حتی یبلغ الصغار ۱ که‌حضرت‌امام به حدیث اشاره‌کردند‌یعنی‌صراحتا‌فتوا نفرمودند می‌فرماید‌آنجا‌که بعضی از اولیاء دم کبیر باشد و بعضی‌صغیر‌باشند احتیاط در این است که صبر‌کنند‌لذا من یادم است که ایشان اجازه داده بودند که به مراجع‌دیگر‌در این مسأله رجوع بشود روی این جهت یادم هست که درجلسه هیأت عمومی‌هم این جا قبلا بحث شده چون مراجع بعدی مرحوم آیت اله العظمی‌گلپایگانی و مرحوم‌آیت‌اله العظمی‌اراکی و مراجع دیگر اجازه می‌دادند که با تأمین سهم صغار باصطلاح اولیاء کبیر قصاص کنند لذا از آن حیث شبهه‌ای نیست و آن وحدت رویه هم بهمان مناسبت است بنابراین از این جهت شبهه‌ای نیست که قاضی می‌تواند در جائی که سهم صغار ازدیه پرداخت شود یا تأمین شود حکم به قصاص بکند. این شبهه نیست چون این شبهه نیست ماده ۲۰۸ هم اطلاق دارد یعنی اطلاقش کاملا روشن است آنجائی‌که قتل‌عمد باشد و از قصاص گذشت شده یا شاکی از قصاص گذشت کرده آنجا برای جلوگیری از اخلال نظام، قاضی می‌تواند حبس بدهد این‌که در قتل عمد هم اگر چنانچه اولیاء دم دیه بگیرند باز مشمول این ماده است می‌تواند اینجا مجازات حبس بدهد.. 
. رئیس: جناب آقای سید مهدی پیشنمازی. 
. اولا - الحاق قتل باعتقاد مهدورالدم بودن مقتول به قتل شبه عمد در مورد شبهة موضوعیه است نه شبهه حکمیه مانند این مورد مثلا اگر کسی معتقد شد که زید قاتل عمدی پدرش است. او را بعنوان قصاص به قتل رسانید بعد معلوم شد که قاتل پدرش عمرو بوده نه زید در اینجا قتل زید که با اعتقاد مهدورالدم بودن بوده ملحق به قتل شبه عمد است و احکام قتل شبه عمد براو بار است اما اگر همین قتل باعتقاد اینکه مثلا چون زید دست پدرش را شکسته یا نگاه شهوت آمیزی به همسرش کرده او را واجب القتل یا جائز القتل دانسته و بهمین اعتقاد او را به قتل رسانده در صورتیکه واجب القتل یا جایز القتل نبوده درچنین موردی این اعتقاد ناشی از جهل به حکم است و در این شرایط زمانی فعلی که دسترسی به علماء و روحانیون و مراکز تبلیغات اسلامی‌است جهل به حکم ناشی از تقصیر و نرفتن به دنبال یاد گرفتن حکم شرعی است نه قصور و عدم تمکن و جاهل مقصر باتفاق همه فقهاء در حکم عامد است و احکام عمد بر او بار است و قتل در چنین شرایطی قتل عمد محسوب می‌شود مثالی هم که حضرت امام قدس سره الشریف در این مسأله درباب دیات در مسأله ۶ صفحه ۵۵۴ جلد دوم تحریرالوسیله دارند که می‌فرمایند ((یلحق شبیه العمد لو قتل شخصا باعتقاد کونه مهدورالدم او باعتقاد القصاص فبان الخلاف او بظن انه حیوان فبان انسانا)) مؤید دلیل مذکور است.. 
ثانیا - جواز عفو ولی قهری از قصاص یا دیه از طرف صغیر بشرط رعایت غبطه صغیر است که حضرت امام رضوان‌الله تعالی علیه در پاسخ سؤال: ((آیا پدر می‌تواند نسبت به فرزند صغیرش که مجروح شده هم از دیه بگذرد و هم از قصاص و مجانا صرفنظر نماید یا چنین حقی ندارد چون مصلحتی برای اطفال درنظر گرفته نشده)) می‌فرماید: ((ولی صغیر در فرض مذکور گذشتش صحیح نیست.)) (کتاب موازین قضائی، ص ۲۲۳). 
بدیهی است که باتوجه به ملاک حکم فرقی بین قصاص و دیه نفس یا قصاص و دیه اطراف نیست.. 
. رئیس: جناب آقای آموزگار. 
. - مطالب‌متفرقه‌ای‌درباره‌این مسأله بحث شد و استفاده‌هم‌کردیم‌بنده‌عرض‌می‌کنم که با همه توضیحاتی که داده شد باز هم پرونده دارای اجمال و ابهام است پیشنهاد کردم که یک گزارش مفصل که شامل استدلال و رأی دادگاه بعدی باشد تهیه و ارائه شود و اینکه آیا از اولیاء دم کسی رضایت داده است یا خیر گزارش مفصلتری تهیه و ارائه گردد که این پیشنهاد قبول نشد و با وضع موجود عرض بنده اینست که حکم دادگاه بنظر مخدوش می‌باشد زیرا بر این طفل جنین نمی‌شود حکم کرد که ولدالزنا است این بچه حسب تعبیر روائی، الولد للفراش و للعاهر الحجر دارای فراش است این زن دارای فراش شرعی بوده و مدعی زوجیت است و این بچه دارای پدری است که الآن با وضع فعلی جرأت نکرده که بیاید و بگوید من پدر این بچه هستم چون ممکن است او را هم بکشند چون مادر این طفل هم نتوانست از خود دفاع کند و او را کشتند خلاصه ادعای ولدالزنا بودن محتاج به اثبات‌و‌دلیل است که باید در دادگاه ثابت گردد.. 
بنابراین‌بچه‌الآن‌حسب‌ظاهر‌امر ولدالزنا نیست و ملحق‌به‌مادر است و مادر هم مسلمان‌است و ازمادر ارث‌هم‌می‌برد‌و بچه‌اوست‌ظاهرا‌و شرعا دادگاه‌نمی‌تواند‌بگوید‌این ولدالزنا است برای این‌طفل‌حاکم‌که‌ولی‌من‌لاولی له می‌باشد حسب رعایت غبطه باید مطالبه قصاص یا دیه نماید و لذا از این‌جهت‌حکم‌دوم دادگاه درباره جنین اشکال دارد و اساسا حکم در این پرونده مجمل‌است و با این وصف‌بنده‌نمی‌توانم آن را تأیید کنم.. 
. رئیس: جناب آقای سید عبدالله رضائی. 
. - برادران بنحو مستوفی حق مطلب را ادا کردند من حرفی ندارم آن آقایانی که رأی دادگاه را صحیح می‌دانند بعد از دیه گفته که تغلیظ هم قائل شده طبق‌ماده ۲۹۹ ولی در ذیتل ایتن ماده یتک تبصره‌ای است بعضی‌ها می‌گویند نسخ شده بعضی‌ها می‌گویند به قوت خود باقی است این تبصره می‌گوید حکم فوق در مواردی که مقتول از اقارب قاتل باشد جاری نمی‌گردد چون مقتوله. 
دخترعمویش قاتل بوده نمی‌دانم‌این‌حکم‌نقض‌شده یا نه اگر نقض شده، درست است.. 
. رئیس: جناب آقای شبیری. 
. - گرچه معتقدم‌که‌رأی قبلی دیوان ابهام‌است‌ولی‌بهرحال‌چون قابل طرح تشخیص داده شد وارد در ماهیت‌می‌شویم‌بنظر بنده مورد این پرونده قتل عمد و موجب قصاص است و بصرف احتمال اینکه متهم مقتوله را مهدورالدم می‌دانسته غیرعمد بودن منتفی است و ماده ۲۰۸ قانون‌مجازات‌اسلامی‌هم‌در‌موارد‌موجبة‌قصاص‌نفس‌اگر قصاص منتفی شود با گذشت شاکی بطور کلی و یا تبدیل به دیه دادگاه می‌تواند حبس تعیین کند اینجا هم از اصل‌قصاص‌گذشت‌شده اولیاء دم کبیر بطور کلی از حق خود گذشت کرده و نسبت به سهم‌صغیر‌نیز‌گذشت‌کرده‌اند و همانطور‌که‌آقای‌سپهوند فرمودند دلیلی بر نسخ ماده ۵۲ قانون حدود و قصاص نداریم اگر ما گذشت اولیاء دم را قبول کنیم (اصالتا و ولایتا) در این صورت فقط حکم حبس صحیح است و اما دیه را اولیاء دم گذشت کرده‌اند که درمورد خود مقتوله حق آنان است اما در مورد جنین که متعلق به چه کسی است و چه مقدار جای بحث است اگر ولدالزنا باشد اختلاف هست در استفتائی‌که از مرحوم آیت اله گلپایگانی دیدم نوشته‌اند میزان دیه‌اش مانند سایر فرزندان مسلمان است و باید به ولی امر و حاکم شرع داده شود و در رأی دادگاه در این قسمت هم اشکال هست که نوشته‌اند دیه جنین پرداخته شود اما به چه شخصی تعیین نشده و ظهور عبارت این است که به فرزندان صغیر مقتوله پرداخته شود و این صحیح نیست چون یا از جهت ولدالزنا بودن یا از جهت اینکه پدرش معلوم نیست (ممکن است با عقد موقت، مقتوله زن دیگری شده بود) باید تکلیف دیه آن را ولی‌امر روشن کنند و نظر به اینکه امام اعلی الله مقامه فرموده‌اند نمی‌توان حق صغار را بکلی نادیده گرفت و قاضی هم تشخیص داده که گذشت نسبت به سهم صغار صحیح نیست و غبطه آنان را در اخذ دیه سهم آنان دانسته‌اند لذا رأی دادگاه را نمی‌توان نقض کرد بلکه بنظر بنده با اصلاح رأی می‌توان آن را ابرام کرد.. 
. رئیس: مذاکرات کافی است جناب آقای ادیب رضوی نماینده دادستان محترم کل کشور اعلام نظر فرمائید.. 
. - نظر به اینکه‌متهم‌صریحا‌به‌قتل‌عمدی‌بانو‌عفیفه‌اقرار کرده و پس از ارتکاب قتل خود‌به‌پاسگاه مراجعه و ماجرای قتل را بیان داشته در. 
. 
جهت علت ارتکاب قتل و انگیزه آن توضیح داده چون ع. بدون شوهر بوده و معلوم شد حامله است از نظر حفظ آبروی خانواده او را به قتل رسانده است این ادعای متهم که ارتکاب قتل برای دفاع از ناموس بوده مدلل نیست هر چند اولیاءدم کبیر شکایتی از متهم نداشته و اعلام رضایت‌کردند ولی‌باتوجه‌به‌نحوه‌عمل‌متهم‌محکومیت او به حبس باستناد ماده ۲۰۸ قانون مجازات اسلامی و همچنین حکم‌به‌پرداخت دیه سهمیه صغار از مادر و جنین موجه بوده معتقد به تأیید آراء دادگاه‌ها می‌باشد.. 
آقای ابراهیمی: در این پرونده نکته‌ای لازم به عرض است. البته این توضیح بنده شاید زائد باشد منتهی تذکرش را لازم می‌دانم آقایان استحضار داشته باشند رأیی که دادگاه اخیر بعد از نقض صادر کرده بعد از نقض دیوان عالی کشور بدون دخالت وکیل بدون حضور وکیل این شخص را مورد محاکمه قرار داده اینجا این را عنایت بفرمائید این رسیدگی ناقص است می‌بایستی نقص می‌گرفت پس می‌فرستاد و پرونده را آقایان اطلاع داشته باشند که این اشکال وجود دارد.. 
آقای سپهوند: ضرورت دخالت وکیل که می‌فرمائید این جا مصداق پیدا نمی‌کند چون موضوع قصاص منتفی است. طبق رأی وحدت رویه دخالت وکیل منحصر به موردی است که جرم مجازاتش اعدام یا حبس ابد باشد در این پرونده موضوع قصاص منتفی است و صرفا جنبه تعزیری مورد اختلاف است.. 
. رئیس: آقایانی که رأی دادگاه را مصاب می‌دانند این را در این کاغذ مرقوم بفرمایند یا رأی دادگاه یا رأی دیوان … شما و آقای ابراهیمی‌حق رأی ندارید برای چه صحبت می‌فرمائید حق صحبت اینجا برداشت می‌شود که آقایان رأی … ما اعلام می‌کنیم که آقای نیری و آقای ابراهیمی حق رأی ندارند اما حق صحبت دارند.. 
. . 
. رئیس: تعداد حاضران در جلسه ۲۷ نفر هستند. تعداد ۲۱ نفر رأی دادگاه را پذیرفته‌اند. اینست تعداد ۵ نفر رأی شعبه یازدهم دیوان عالی کشور را صحیح دانسته‌اند. ۱ نفر هم رأی نداده است.. متن رأی. رأی شماره ۶ - ۲۶ / ۲ / ۱۳۷۴. 
هیأت عمومی‌شعب کیفری دیوان عالی کشور. 
 (اصراری). 
. 
نظربه اینکه حسب محتویات پرونده وقوع قتل عمدی محرز و به لحاظ گذشت اولیاء دم کبیر و تأمین سهم صغار از دیه، قصاص منتفی و غیر عملی است و نظر به اینکه با منتفی‌شدن قصاص طبق ماده ۲۰۸ قانون مجازات اسلامی‌تعزیر قاتل عمدی از حیث بیم تجری‌واخلال درنظم‌عمومی‌تجویز گردیده، اعتراض‌مؤثرنیست‌وحکم‌تجدیدنظرخواسته درقسمت محکومیت به ده سال‌حبس با احتساب بازداشت قبلی که فاقدایراد است با اکثریت آراء ابرام می‌شود.. 
هیأت‌عمومی‌دیوان‌عالی‌کشور (شعب‌کیفری). 
. 
. 
<#>
. رأی خلاصه جریان پرونده. حسب محتویات پرونده محاکماتی اقای س. ح. پ. کارمند شهرداری بسطام در پی شکایت اداره جهاد کشاورزی تحت تعقیب قرار گرفت و سرانجام بموجب رای شماره دوم دادگاه عمومی بخش بسطام به اتهام مشارکت در صدور غیر قانونی پروانه ساخت بدون رعایت مقررات قانون حفظ کاربری اراضی زراعی و باغها علاوه بر ابطال پروانه به پرداخت ۱۰۰۰۰۰۰۰ ریال جزای نقدی و پنج سال انفصال از خدمات دولتی و شهرداریها محکوم گردیده و حکم محکومیت او در شعبه دوم دادگاه تجدیدنظر استان سمنان بموجب دادنامه شماره ۰۰۴۵۵ - ۹۸ / ۹ / ۹ تایید و سپس حکم انفصال موقت وی بموجب دادنامه شماره ۰۰۵۸۷ - ۹۹ / ۹ / ۳۰ به دو سال کاهش‌یافته است. محکوم علیه طی درخواستی نسبت به دادنامه شماره ۰۰۵۸۷ - ۹۹ / ۹ / ۳۰ اعتراض و از دیوان عالی کشور تقاضای تجویز اعاده دادرسی نموده و اعلام داشته نکاتی در خصوص تکرار و تعدد که مبنای محکومیت بنده به انفصال گردیده وجود دارد. که با مداقه و مساعدت ان والامقامان می‌تواند در وضعیت بنده و با توجه به سوابق کاری بهبودی فراهم نماید. ان مورد عبارتند از موضوع مجازات مقرر در قانون تغییر کاربری اراضی زراعی که جزای نقدی نسبی و مشمول مجازاتهای درجه ۷ می‌باشد. حال انکه تکرار جرم از نظر قانونگذار محترم مشمول جرایم درجه ۱ تا ۶ می‌باشد. لذا اطلاق تکرار جرم که موجب اعمال انفصال متهم گردد. وجاهت قانونی نداشته ضمن اینکه بر خلاف شرع بین اسلام می‌باشد. مشروح لایحه تقدیمی به هنگام شور قرایت خواهد شد. 
. 
هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز و ملاحظه اوراق پرونده مشاوره نموده چنین رای می‌دهد: 
. 
. 
. رأی شعبه دیوان عالی کشور. درخواست اقای س. ح. پ. مبنی بر تجویز اعاده دادرسی نسبت به دادنامه شماره ۰۰۵۸۷ - ۹۹ / ۹ / ۳۰ صادره از شعبه دوم دادگاه تجدیدنظر استان سمنان متکی به دلیل موجهی برای پذیرش اعاده دادرسی نیست و با هیچ‌یک از موارد اعاده دادرسی مقرر در ماده ۴۷۴ قانون ایین دادرسی کیفری انطباق ندارد. لذا قرار رد درخواست مذکور صادر می‌گردد. دفتر پرونده محاکماتی اعاده شود. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی شعبه دیوان عالی کشور. درخواست اقای س. ح. پ. مبنی بر تجویز اعاده دادرسی نسبت به دادنامه شماره ۰۰۵۸۷ - ۹۹ / ۹ / ۳۰ صادره از شعبه دوم دادگاه تجدیدنظر استان سمنان متکی به دلیل موجهی برای پذیرش اعاده دادرسی نیست و با هیچ‌یک از موارد اعاده دادرسی مقرر در ماده ۴۷۴ قانون ایین دادرسی کیفری انطباق ندارد. لذا قرار رد درخواست مذکور صادر می‌گردد. دفتر پرونده محاکماتی اعاده شود. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. اقای م. پ. بموجب دادنامه شماره ۰۰۰۸ - ۹۳ / ۱ / ۲۴ صادره از شعبه ۱۰۶ دادگاه عمومی جزایی کرج به اتهام تغییرغیر مجاز کاربری اراضی زراعی بمساحت ۲۱۰ متر مربع علاوه بر قلع و قمع بنای احداثی به پرداخت ۱۰ میلیون ریال جزای نقدی محکوم گردیده و رای محکومیت او در شعبه ۹ دادگاه تجدیدنظر استان البرز بموجب دادنامه شماره ۰۰۶۰۶ - ۹۳ / ۵ / ۲۷ تایید شده است. محکوم علیه از رای فوق درخواست اعاده دادرسی نموده و شعبه ۳۱ دیوان عالی کشور طی دادنامه شماره ۷۳۶۱۲۲ - ۱۴۰۰ / ۱۰ / ۱۱ به لحاظ مرور زمان با تجویز اعاده دادرسی رسیدگی مجدد را به دادگاه همعرض محول نموده است. و شعبه اول دادگاه تجدیدنظر استان البرز بشرح استدلال منعکس دردادنامه شماره ۷۳۱۲۲۴ - ۱۴۰۱ / ۲ / ۲۵ ضمن مستمر دانستن جرم مذکور با رد درخواست دادنامه تجدیدنظرخواسته را تایید نموده است. اینک محکوم علیه طی درخواستی با اعلام مشمول مرور زمان و استناد به استشهادیه اهالی محل نسبت به موضوع خواستار تجویز اعاده دادرسی شده است. 
. 
هیات شعبه د رتاریخ بالا تشکیل گردید. پس از قرایت گزارش اقای م. ک. عضو ممیز و ملاحظه اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. رای
. 
درخصوص درخواست اقای م. پ. مبنی بر تجویز اعاده دادرسی نسبت به دادنامه شماره ۷۳۱۲۲۴ - ۱۴۰۱ / ۲ / ۲۵ صادره از شعبه اول دادگاه تجدیدنظر استان البرز نظر به اینکه متقاضی اعاده دادرسی برای اثبات بی گناهی و نیز شمول مرور زمان تعقیب کیفری (با توجه به درجه مجازات جرم انتسابی و ماده ۱۰۵ قانون مجازات اسلامی) دلایلی از جمله نظریه کارشناس رسمی دادگستری و استشهادیه امضای شده توسط اهالی محل که ارایه کرده است. که در صورت رسیدگی مجدد ممکن است. به ثبوت بی گناهی و صدور رای برایت و با صدور قرار موقوفی تعقیب کیفری محکوم علیه منتهی شود. و درخواست نامبرده دروضعیت فعلی با بند چ ماده ۴۷۴ قانون ایین دادرسی کیفری انطباق دارد. لذا به استناد ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی شعبه دیوان عالی کشور. رای
. 
درخصوص درخواست اقای م. پ. مبنی بر تجویز اعاده دادرسی نسبت به دادنامه شماره ۷۳۱۲۲۴ - ۱۴۰۱ / ۲ / ۲۵ صادره از شعبه اول دادگاه تجدیدنظر استان البرز نظر به اینکه متقاضی اعاده دادرسی برای اثبات بی گناهی و نیز شمول مرور زمان تعقیب کیفری (با توجه به درجه مجازات جرم انتسابی و ماده ۱۰۵ قانون مجازات اسلامی) دلایلی از جمله نظریه کارشناس رسمی دادگستری و استشهادیه امضای شده توسط اهالی محل که ارایه کرده است. که در صورت رسیدگی مجدد ممکن است. به ثبوت بی گناهی و صدور رای برایت و با صدور قرار موقوفی تعقیب کیفری محکوم علیه منتهی شود. و درخواست نامبرده دروضعیت فعلی با بند چ ماده ۴۷۴ قانون ایین دادرسی کیفری انطباق دارد. لذا به استناد ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی شعبه دیوان عالی کشور. رای
. 
درخصوص درخواست اقای م. پ. مبنی بر تجویز اعاده دادرسی نسبت به دادنامه شماره ۷۳۱۲۲۴ - ۱۴۰۱ / ۲ / ۲۵ صادره از شعبه اول دادگاه تجدیدنظر استان البرز نظر به اینکه متقاضی اعاده دادرسی برای اثبات بی گناهی و نیز شمول مرور زمان تعقیب کیفری (با توجه به درجه مجازات جرم انتسابی و ماده ۱۰۵ قانون مجازات اسلامی) دلایلی از جمله نظریه کارشناس رسمی دادگستری و استشهادیه امضای شده توسط اهالی محل که ارایه کرده است. که در صورت رسیدگی مجدد ممکن است. به ثبوت بی گناهی و صدور رای برایت و با صدور قرار موقوفی تعقیب کیفری محکوم علیه منتهی شود. و درخواست نامبرده دروضعیت فعلی با بند چ ماده ۴۷۴ قانون ایین دادرسی کیفری انطباق دارد. لذا به استناد ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی متن رأی. پس از نقض قرار موقوفی تعقیب صادره از شعبه ۱۰۱ دادگاه کیفری ۲ شهرستان ساوجبلاغ در خصوص اتهام اقای ع. م. ا. در شعبه اول دادگاه تجدیدنظر استان البرز بموجب دادنامه شماره ۶۰۰۴۰۰ - ۹۹ / ۳ / ۱۲ به لحاظ مستمر دانستن جرم تغییر غیر مجاز کاربری اراضی زراعی و عدم شمول مرور زمان نسبت به ان، اینبار شعبه اول دادگاه کیفری ۲ شهرستان ساوجبلاغ طی دادنامه شماره ۵۱۸۴۰۴۰ - ۱۴۰۰ / ۱۰ / ۱ اقای ع. م. ا. را به اتهام تغییر غیرمجاز کاربری اراضی زراعی از طریق احداث ۷۶ / ۷۳ متر بنای مسکونی - ۳۳ / ۹۶ متر مربع انباری- ۲۷ / ۹۰ متر مربع استخر - ۱۵ / ۲۰ متر مربع الاچیق- ۲۹۰ / ۸۰ متر مربع کف سازی و ۶۴ / ۵۰ متر مربع دیوار با توجه به نظریه‌های هیات‌های ۳ و ۵ نفر کارشناسی مبنی بر اینکه خاک دارای بافت خاک از نوع شنی لومی با ph نسبتا بالا و کشت و کار در این اراضی مستلزم داشتن اب بسیار زیاد و صرفه اقتصادی جهت کشاورزی نمی‌باشد. حکم به برایت متهم صادر نموده است. متعاقب تجدیدنظرخواهی جهاد کشاورزی ساوجبلاغ از رای برایت صادره شعبه اول دادگاه تجدیدنظر استان البرز بشرح دادنامه شماره ۸۴۹۰۸ - ۱۴۰۱ / ۲ / ۳۱ ضمن مستمر دانستن جرم معنونه با نقض دادنامه تجدیدنظرخواسته تجدیدنظرخوانده را علاوه بر قلع و قمع کلیه مستحدثات فوق‌الذکر به پرداخت جزای نقدی به مبلغ ۱۲ / ۶۶۳ / ۲۴۵ / ۰۰۰ ریال یا تعلیق اجرای سه چهارم از مجازات جزای نقدی به مدت یکسال محکوم نموده است. اینک خانم ف. ن. د. بوکالت از محکوم علیه طی درخواستی با اعلام اینکه کارشناس و هیات کارشناسی وجود تخته‌سنگ ذیل سطح زمین و بافت خاک از نوع شنی لومی با ph بالا به صرفه کشاورزی نبوده را تایید نموده و موضوع تغییر کاربری اراضی، سالبه به انتفای موضوع بوده و موکل جرمی مرتکب نشده و متعاقب ان محکوم علیه طی لایحه‌ای اعلام داشته کارشناس منتخب دادگاه زمان احداث مستحدثات را سالهای ۹۲ الی ۹۵ اعلام نموده و اداره شاکی پس از گذشت بیش از ۳ سال از زمان احداث علیه بنده شکایت نموده و موضوع مشمول مرور زمان گردیده است، تجویز اعاده دادرسی را خواستار شده‌اند. مشروح لایحه تقدیمی به هنگام شور قرایت خواهد شد. 
. 
هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد: 
. 
. 
. رأی متن رأی. درخصوص درخواست خانم ف. ن. د. به وکالت از اقای ع. م. ا. مبنی بر تجویز اعاده دادرسی نسبت به دادنامه شماره ۴۹۰۸ - ۱۴۰۱ / ۲ / ۳۱ صادره از شعبه یک دادگاه تجدیدنظر استان البرز با توجه به مفاد لایحه تقدیمی - نظریه کارشناس منتخب دادگاه -نظریه هیات سه نفره کارشناس رسمی و دادنامه شماره ۱۸۳۶ - ۹۸ / ۱۲ / ۲۲ صادره از شعبه ۱۰۱ دادگاه کیفری دو هشتگرد که جملگی دلالت بر این دارند که ازتاریخ احداث مستحدثات تا تاریخ تعقیب کیفری متهم بیش از سه سال سپری‌شده و موضوع مشمول مرور زمان تعقیب کیفری می‌باشد. ضمن انطباق مورد با بند چ ماده ۴۷۴ قانون ایین دادرسی کیفری و مستندا به ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. درخصوص درخواست خانم ف. ن. د. به وکالت از اقای ع. م. ا. مبنی بر تجویز اعاده دادرسی نسبت به دادنامه شماره ۴۹۰۸ - ۱۴۰۱ / ۲ / ۳۱ صادره از شعبه یک دادگاه تجدیدنظر استان البرز با توجه به مفاد لایحه تقدیمی - نظریه کارشناس منتخب دادگاه -نظریه هیات سه نفره کارشناس رسمی و دادنامه شماره ۱۸۳۶ - ۹۸ / ۱۲ / ۲۲ صادره از شعبه ۱۰۱ دادگاه کیفری دو هشتگرد که جملگی دلالت بر این دارند که ازتاریخ احداث مستحدثات تا تاریخ تعقیب کیفری متهم بیش از سه سال سپری‌شده و موضوع مشمول مرور زمان تعقیب کیفری می‌باشد. ضمن انطباق مورد با بند چ ماده ۴۷۴ قانون ایین دادرسی کیفری و مستندا به ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. اقای ع. ط. ز. بموجب رای صادره از شعبه ۱۰۱ دادگاه کیفری ۲ شهرستان ساوجبلاغ به اتهام تغییر غیر مجاز کاربری اراضی زراعی از طریق ساخت ۱۴ متر تراس- ۱۳ متر ایوان- ۷ متر موتورخانه- ۶۰ متر دیوار و تراس- ۱۵۰ متر محوطه‌سازی رمپ ورودی - ۴۶۰ متر محوطه‌سازی قطعه اول- ۱۴ متر تراس مسقف- ۱۵ متر ایوان- ۹۲ متر دیوارکشی- ۳۰ متر محوطه‌سازی - ۶۰ متر استخر- ۱۵۰ متر محوطه‌سازی قطعه دوم- ۴۰ متر دیوارکشی و تراس- ۱۲ متر تراس مسقف- ۱۲ متر ایوان- ۳۰ متر فضای سبز - ۳۰۰ متر محوطه‌سازی مربوط به قطعه سوم- ۱۲ متر تراس- ۱۲ متر ایوان- ۲۵۲ متر محوطه‌سازی مربوط به قطعه چهارم - ۶۰ متر اب انبار- ۳۰ متر محل نصب تانکر- ۱۰۰ متر ساختمان مسکونی در * به قطعه اول- ۹۷ متر مربع ساختمان مسکونی دو * به قطعه سوم - ۴۵ متر دیوارکشی و ۹۶ متر ساختمان مسکونی دو * به قطعه چهارم علاوه بر قلع و قمع مستحدثات فوق‌الذکر به پرداخت نود میلیون ریال جزای نقدی تخفیفا محکوم گردیده است. و رای محکومیت او در شعبه اول دادگاه تجدیدنظر استان البرز بموجب دادنامه شماره ۴۰۴۲۰۹ - ۱۴۰۱ / ۲ / ۱ تایید شده است. اینک اقای س. م. ح. بوکالت از محکوم علیه طی درخواستی با اعلام اینکه کلیه اقدامات موکل بر اساس مجوز و در راستای بهینه کردن امر کشاورزی بوده و تمامی اقدامات قبل از تصویب و حاکمیت قانون تغییر کاربری به وقوع پیوسته، تجویز اعاده دادرسی را خواستار شده است. 
. 
هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد: 
. 
. 
. رأی متن رأی. درخواست اقای س. م. ح. به وکالت از اقای ع. ط. ز. مبنی بر تجویز اعاده دادرسی نسبت به دادنامه شماره ۴۰۴۲۰۹ - ۱۴۰۱ / ۲ / ۱ صادره از شعبه اول دادگاه تجدیدنظر استان البرز با توجه به مفاد لایحه تقدیمی دلایل ارایه شده ازجمله مکاتبات بین مدیریت جهاد کشاورزی و فرمانداری ساوجبلاغ، گواهی عدم خلاف صادره از فرمانداری ساوجبلاغ و نیز با توجه به رای دادگاه بدوی که در ان تصریح به تاریخ ساخت بناها شده و جملگی دلالت بر ساخت بناها تا قبل از سال ۱۳۹۳ دارد. و به جهت شمول مرور زمان تعقیب کیفری و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. درخواست اقای س. م. ح. به وکالت از اقای ع. ط. ز. مبنی بر تجویز اعاده دادرسی نسبت به دادنامه شماره ۴۰۴۲۰۹ - ۱۴۰۱ / ۲ / ۱ صادره از شعبه اول دادگاه تجدیدنظر استان البرز با توجه به مفاد لایحه تقدیمی دلایل ارایه شده ازجمله مکاتبات بین مدیریت جهاد کشاورزی و فرمانداری ساوجبلاغ، گواهی عدم خلاف صادره از فرمانداری ساوجبلاغ و نیز با توجه به رای دادگاه بدوی که در ان تصریح به تاریخ ساخت بناها شده و جملگی دلالت بر ساخت بناها تا قبل از سال ۱۳۹۳ دارد. و به جهت شمول مرور زمان تعقیب کیفری و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. درخواست اقای س. م. ح. به وکالت از اقای ع. ط. ز. مبنی بر تجویز اعاده دادرسی نسبت به دادنامه شماره ۴۰۴۲۰۹ - ۱۴۰۱ / ۲ / ۱ صادره از شعبه اول دادگاه تجدیدنظر استان البرز با توجه به مفاد لایحه تقدیمی دلایل ارایه شده ازجمله مکاتبات بین مدیریت جهاد کشاورزی و فرمانداری ساوجبلاغ، گواهی عدم خلاف صادره از فرمانداری ساوجبلاغ و نیز با توجه به رای دادگاه بدوی که در ان تصریح به تاریخ ساخت بناها شده و جملگی دلالت بر ساخت بناها تا قبل از سال ۱۳۹۳ دارد. و به جهت شمول مرور زمان تعقیب کیفری و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. اقای م. ن. خ. به اتهام تغییرغیر مجاز کاربری اراضی زراعی از طریق دیوارکشی بمتراژ ۶۸ متر مربع بموجب رای غیابی شعبه ۱۰۱ دادگاه کیفری ۲ شهرستان ساوجبلاغ علاوه بر قلع و قمع بنای احداثی تخفیفا به پرداخت چهل میلیون ریال جزای نقدی در حق صندوق دولت محکوم گردیده است. با واخواهی محکوم علیه از رای غیابی صادره همان شعبه بموجب دادنامه شماره ۶۳۸۵۰ - ۱۴۰۰ / ۴ / ۲۷ و استدلال منعکس در ان با وارد دانستن واخواهی ضمن نقض دادنامه واخواسته حکم به برایت متهم صادر نموده است. متعاقب تجدیدنظرخواهی جهاد کشاورزی استان البرز از رای برایت صادره شعبه اول دادگاه تجدیدنظر استان البرز بموجب دادنامه شماره ۵۲۹۲۹ - ۱۴۰۱ / ۱ / ۲۸ فعل متهم بدوی را از مصادیق تغییر غیر مجاز کاربری اراضی زراعی تشخیص داده با نقض دادنامه معترض عنه اقای م. ن. چ. را علاوه بر قلع و قمع کلیه مستحدثات به پرداخت جزای نقدی بمبلغ ۹۱۸ / ۰۰۰ / ۰۰۰ ریال با تعلیق اجرای دو سوم ان بمدت یکسال محکوم نموده است. اینک محکوم علیه طی درخواستی با اعلام اینکه یک قطعه زمین در سال ۹۸ خریداری نمودم که طبق نظریه کارشناس قدمت احداث دیوار مربوط به سال ۹۲ می‌باشد. که توسط ایادی قبلی احداث گردیده که با فرض جرم بودن عمل به لحاظ گذشت بیش از ۳ سال از زمان احداث ان موضوع مشمول مرور زمان شده است، تجویز اعاده دادرسی را خواستار گردیده. مشروح لایحه تقدیمی به هنگام شور قرایت خواهد شد. 
. 
هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد: 
. 
. رأی شعبه دیوان عالی کشور. رای
. 
صرف دیوارکشی پیرامون باغ جهت حفظ و حراست باغ و وسایل و ابزارالات باغبانی موجود در باغ و در جهت بهینه کردن تولیدات و محصولات کشاورزی می‌باشد و تغییر کاربری باغ محسوب نمی‌شود. لذا درخواست اقای م. ب. خ. مبنی بر تجویز اعاده دادرسی نسبت به دادنامه شماره ۵۲۹۲۹ - ۱۴۰۱ / ۱ / ۲۸ صادره از شعبه اول دادگاه تجدیدنظر استان البرز درخور پذیرش می‌باشد. بنابراین با انطباق مورد با بند چ ماده ۴۷۴ قانون ایین دادرسی کیفری موجه و مستندا به ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی شعبه دیوان عالی کشور. صرف دیوارکشی پیرامون باغ جهت حفظ و حراست باغ و وسایل و ابزارالات باغبانی موجود در باغ و در جهت بهینه کردن تولیدات و محصولات کشاورزی می‌باشد و تغییر کاربری باغ محسوب نمی‌شود. لذا درخواست اقای م. ب. خ. مبنی بر تجویز اعاده دادرسی نسبت به دادنامه شماره ۵۲۹۲۹ - ۱۴۰۱ / ۱ / ۲۸ صادره از شعبه اول دادگاه تجدیدنظر استان البرز درخور پذیرش می‌باشد. بنابراین با انطباق مورد با بند چ ماده ۴۷۴ قانون ایین دادرسی کیفری موجه و مستندا به ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی شعبه دیوان عالی کشور. صرف دیوارکشی پیرامون باغ جهت حفظ و حراست باغ و وسایل و ابزارالات باغبانی موجود در باغ و در جهت بهینه کردن تولیدات و محصولات کشاورزی می‌باشد و تغییر کاربری باغ محسوب نمی‌شود. لذا درخواست اقای م. ب. خ. مبنی بر تجویز اعاده دادرسی نسبت به دادنامه شماره ۵۲۹۲۹ - ۱۴۰۱ / ۱ / ۲۸ صادره از شعبه اول دادگاه تجدیدنظر استان البرز درخور پذیرش می‌باشد. بنابراین با انطباق مورد با بند چ ماده ۴۷۴ قانون ایین دادرسی کیفری موجه و مستندا به ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. خلاصه جریان پرونده: 
. 
حسب اوراق و مندرجات پرونده اقای ح. م. به وکالت از خانم ن. ص. م. به شرح دادخواست تقدیمی دعوی به طرفیت اقای ا. م. ق. ق. ل. بخواسته طلاق مطرح و چنین توضیح داده‌اند (… موکل به استناد سند ازدواج در تاریخ ۹۲ / ۱۱ / ۱۴ با خوانده ازدواج نموده حالیه به استناد دادنامه صادره از شورای حل اختلاف که منتج به دادنامه قطعی از شعبه *شده است. و همچنین اجراییه و برگ جلب خوانده جملگی پیوست دادخواست شده است. شرط یکی از شروط ضمن عقد مندرج در سند نکاحیه محقق و خوانده قریب به سه سال از پرداخت نفقه زوجه امتناع نموده است) ص ۱ پرونده بدوا بمنظور صلح و سازش به شورای حل اختلاف ارسال که نتیجه‌ای دربر نداشته است. و نهایتا پرونده به شعبه *ارجاع که با تعیین وقت و دعوت از طرفین جلسه دادرسی در تاریخ ۱۴۰۰ / ۱۲ / ۱۸ با حضور وکیل خواهان و شخص خوانده تشکیل وکیل خواهان اظهار نموده‌اند (زوجین در تاریخ ۹۳ / ۱۱ / ۱۴ ازدواج‌کرده‌اند فرزند‌ی ندارند زوجه به دلایل زیر قصد طلاق دارد. زوج بیش از سه سال است. از پرداخت نفقه امتناع کرده علیرغم صدور حکم قطعی محکومیت ایشان) خوانده در مقام پاسخ اظهار نموده (اینجانب اعسار دادم و ده میلیون تومان پیش‌قسط و الباقی ماهی دو میلیون تومان رای صادر شده که پرونده پس از اعتراض همسرم به تجدیدنظر رفته است) در ادامه وکیل خواهان اضافه نموده است. (حکم قطعی دایر بر محکومیت خوانده از باب ورود به عنف و تخریب درب منزل پدر همسرش ارائه نموده‌ایم مهریه زوجه ۱۱۴ سکه تمام بهار ازادی است. که در قبال طلاق ده سکه از انرا و همچنین کلیه حقوق مالی ناشی از زوجیت به زوج بذل می‌نماید. جهیزیه در ید زوجه است) ص ۲۵ دادگاه قرار ارجاع امر به داوری صادر گردیده و زوجین به واحد داوری معرفی‌شده‌اند. نظریه داور منتخب زوجه مبنی بر عدم امکان ادامه زندگی مشترک فی‌مابین زوجین واصل شده است. ص ۴۰ نظریه داور زوج دایر به ادامه زندگی مشترک اخذ گردیده ص ۳۶ دادگاه با اعلام ختم دادرسی بموجب دادنامه شماره *مورخ ۱۴۰۰ / ۱۲ / ۲۵ حکم به رد دعوی طلاق زوجه صادر نموده است. ص ۴۳ تجدیدنظرخواهی وکیل زوجه نیز به شرح دادنامه شماره *مورخ ۱۴۰۱ / ۲ / ۲۰ صادره از شعبه *رد و دادنامه تجدیدنظرخواسته تایید شده است. ص ۷۲ دادنامه در تاریخ ۱۴۰۱ / ۲ / ۲۵ ابلاغ و اقای ح. م. به وکالت از خانم ن. ص. م. طی دادخواست تقدیمی در مورخ ۱۴۰۱ / ۳ / ۱۳ در مقام فرجامخواهی نسبت به رای دادگاه تجدیدنظر استان اعتراض و اجمالا بیان نموده‌اند (بموجب حکم شماره *صادره از شورای حل اختلاف که در شعبه *قطعی شده است. فرجامخوانده به پرداخت نفقه در حق موکل محکوم‌شده است. که منتهی به صدور اجراییه و سپس حکم جلب زوج در تاریخ ۱۴۰۰ / ۱۰ / ۱۲ شده است. که این امر مسبوق به حکم کیفری ترک انفاق صادره از شعبه *جملگی دال بر این امر است. که موکل قریب به چهار سال به لحاظ عدم پرداخت نفقه از سوی زوج بلاتکلیف رها شده و لذا به طریق اولی شرط ضمن العقد مندرج در سند نکاحیه محقق گردیده است. موکل سالیان متمادی با عناوین مختلف از جمله تهدید، فحاشی و تخریب عمدی که نمونه ارای ان پیوست است. از ناحیه فرجامخوانده مورد ازار بوده است. در ضمن موکل حاضر به بذل بخشی از مهریه خود می‌باشد. …) مشروح لایحه وکیل فرجامخواه و پاسخ فرجامخوانده در جلسه شور قرائت می‌گردد. 
. 
هیات شعبه در تاریخ بالا تشکیل گردید. پس از قرائت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۹۰۰۰ * ۰۱ / ۲ / ۲۰ فرجامخواسته مشاوره نموده چنین رای می‌دهد: 
. 
. رأی متن رأی. رای شعبه
. 
در خصوص فرجامخواهی خانم ن. ص. م. با وکالت اقای ح. م. وکیل پایه یک دادگستری نسبت به دادنامه فرجامخواسته که بموجب ان دعوی نخستین وی بطرفیت اقای ا. م. ق. ق. (فرجامخوانده) بخواسته طلاق منتهی به صدور حکم به رد دعوی فرجامخواه شده است. با عنایت به اینکه بموجب بند یک شرایط ضمن عقد نکاح زوجین مقرر گردیده است. که استنکاف زوج به مدت شش ماه از پرداخت نفقه زن به هر عنوان برای زوجه حق طلاق ایجاد می‌نماید. (صفحه ۵۷) و در صورت تحقق شرط مذکور این امر حقی مکتسب برای زوجه محسوب می‌شود. و حسب محتویات پرونده رای شورای حل اختلاف در محکومیت فرجامخوانده به پرداخت نفقه زوجه در تاریخ ۱۳۹۹ / ۲ / ۲۱ صادر گردیده است. (صفحه ۲۲) و در تاریخ ۱۴۰۰ / ۵ / ۱۶ از سوی دادگاه تایید شده و قطعیت یافته است. (صفحه ۲۳) و پس از صدور اجراییه در تاریخ ۱۴۰۰ / ۱۰ / ۱۲ (صفحه ۲۴) تا تاریخ ۱۴۰۰ / ۱۲ / ۲۲ اجراییه مذکور به انجام نرسیده است. (صفحه ۳۳) لذا رد درخواست طلاق فرجامخواه موجبی نداشته است. مضافا به اینکه با فرض پرداخت بعدی نیز ممکن است. عدم پرداخت نفقه تکرار شود. که چنین امری علاوه بر اینکه حق مکتسب را ساقط نمی‌نماید. اصولا موجبات تزلزل زندگی خانوادگی را فراهم می‌کند لذا فرجامخواهی زوجه وارد است. و مستندا به بند ج ماده ۴۰۱ قانون ایین دادرسی مدنی با نقض دادنامه فرجامخواسته پرونده به شعبه‌ای دیگر از شعب محترم دادگاه‌های تجدیدنظر استان شعبه *ارجاع می‌شود. تا پس از رسیدگی چنانچه بین زوجین صلح و سازش ایجاد نشود. تصمیم مقتضی قانونی اتخاذ نمایند. 
. 
شعبه *
. 
رییس: س. ب. مستشار: ح. م. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
حسب اوراق و مندرجات پرونده خانم ح. ص. به شرح دادخواست تقدیمی دعوی به طرفیت اقای ف. ح. به خواسته طلاق مطرح چنین توضیح داده‌اند به موجب سند ازدواج که تصویر ان پیوست دادخواست تقدیم گردیده در تاریخ ۷۹ / ۱۰ / ۳ با خوانده ازدواج نمودم حاصل ان یک پسر و یک دختر می‌باشد. که هر دو از دایره حضانت خارج می‌باشند مهریه‌ام یک جلد کلام‌الله مجید و دویست هزار ریال و یک شاخه نبات بوده است. متاسفانه به دلیل بدرفتاری‌ها و پرخاشگری‌های مکرر و غیرقابل تحمل خوانده در حال حاضر جدا از یکدیگر زندگی می‌کنیم و به دلیل عدم رعایت حرمت اینجانب قادر به ادامه زندگی مشترک نمی‌باشد. لذا با عنایت به کراهت حاصله به دلیل بدرفتاری و پرخاشگری خوانده وجدایی طولانی مدت از ایشان و همچنین با توجه به عسرو حرج حاصله که ادامه زندگی مشترک را برای اینجانب غیرممکن نموده است. با بذل مهریه خود به استناد مواد ۱۱۴۶ و ۱۱۳۰ قانون مدنی تقاضای طلاق دادم ص ۱۵ پرونده به شعبه *ارجاع گردیده است. جلسه دادرسی در تاریخ ۹۹ / ۳ / ۱۳ بدون حضور طرفین و وکلای انان تشکیل‌شده است. و حسب مفاد صورتجلسه تنظیمی دادگاه وکلای زوجین هر یک لایحه‌ای تسلیم و ضم سابقه گردیده است. ص ۶ دادگاه قرار ارجاع امر به داوری در تاریخ ۹۹ / ۳ / ۲۵ صادر نموده است. خواننده به شرح لایحه تقدیمی اجمالا بیان نموده است. اینجانب از سال ۱۳۷۹ زندگی مشترک خود را با همسرم بانو ح. ص. اغاز نمودم در این مدت اختلافات شدیدی که منجر به عسر و حرج زوجه محترمه گردد. نبوده بلکه عرفا بین همه زوجین اختلاف سلیقه و نظر وجود داشته اما حوادثی که باعث توهین یا جرح و شتم باشد. در طول زندگی مشترک رخ نداده است. اینجانب به همسرم علاقه‌مند هستم و حاضر به طلاق نیستم لازم به ذکر است. مصادیق عسر و حرج در تبصره ماده ۱۱۳۰ قانون مدنی به صراحت قید شد لکن این وضعیت بیان‌شده از سوی خواهان در زندگی مشترکمان بوجود نیامده است. ص ۸ وکیل خواهان نیز در لایحه پیوستی پرونده اضافه نموده‌اند برخلاف برداشت خوانده موضوع دادخواست طلاق به علت عسر و حرج نیست بلکه طلاق با بذل مهریه و با استفاده از حق زوجه طبق ماده ۱۱۴۶ قانون مدنی درخواست موکل طلاق خلع می‌باشد. و زوجین حدود ۱۲ سال است. که از یکدیگر مفارقت جسمانی دارند و خوانده توان جنسی خود را از دست داده به علاوه با سوی رفتار در انجام مناسک دینی توسط خواهان هم چون اقامه نماز موجب ازار و اذیت روحی خواهان می‌گردد. از طریق تماس تلفنی با خانواده ایشان و فاش نمودن اختلاف خانوادگی در بین فامیل موجب هتک حرمت و بی ابرویی خواهان شده است. در این خصوص شهود حاضر به ادای شهادت می‌باشند اقدامات خوانده به حدی است. که کراهت در موکل ایجاد نموده موکل حاضر شده با بذل مهریه خود طبق ماده ۱۱۴۶ قانون مدنی درخواست طلاق خلع نماید. ص ۹ نظریه داور زوجه (خواهان) واصل شده است. ص ۱۵ دادگاه با اعلام ختم دادرسی به موجب دادنامه شماره ۱۳۰۴ مورخ ۹۹ / ۸ / ۲۸ حکم به بطلان دعوی خواهان صادر می‌نماید. ص ۱۸ با تجدید نظر خواهی وکیل زوجه پرونده به شعبه *ارجاع می‌گردد. که شعبه مرجوع الیه پرونده به لحاظ عدم اخذ نظر داور خوانده به شعبه بدوی اعاده گردیده است. نهایتا با تعیین داور نظریه ایشان نیز اخذ و پیوست سابقه گردیده و پرونده به شعبه تجدید نظر استان اعاده می‌گردد. شعبه *نیز به موجب دادنامه شماره *مورخ ۱۴۰۰ / ۲ / ۲۷ ضمن رد تجدید نظر خواهی تجدید نظر خواه دادنامه تجدیدنظرخواسته را تایید می‌نماید. خانم ح. ص. (زوجه) طی دادخواست تقدیمی در تاریخ ۱۴۰۰ / ۳ / ۱۸ در مقام فرجام‌خواهی نسبت به رای دادگاه تجدید نظر استان اعتراض و اختصارا چنین بیان نموده‌اند ۱ - (اینجانب پس از سپری شدن ۲۰ سال زندگی مشترک و با داشتن دو فرزند مشترک (دختر و پسر ۱۸ و ۲۰ ساله) به جهت سوی رفتارهای زوج و کراهتی که حاصل‌شده و عدم هیچ‌گونه اقدام مثبتی در جهت تغییر رفتار و اقدام مثبتی به منظور حفظ کانون خانواده از جانب همسرم در عسر و حرج قرار گرفته‌ام) ۲ - (از سال ۹۷ تا کنون با توجه به ترک منزل توسط ایشان و بلاتکلیف رها کردن اینجانب ادامه زندگی مشترک ممکن نیست و طی سالهای متارکه ایشان بارها از جانب اشنایان در جهت بازگشت و تداوم زندگی مشترک تلاش شده است. اما متاسفانه هیچ‌گونه در جهت بازگشت و ادامه زندگی صورت نداده است) ۳ - (در تمامی سالهای زندگی مشترک هیچگونه نفقه و خرجی دریافت ننموده‌ام لذا با توجه به مراتب فوق خصوصا عنایت به سوی رفتار زوج و متارکه و مفارقت جسمانی بیش از دو سال با بذل تمامی حق و حقوقم به جهت کراهت بنده تقاضای نقض دادنامه و صدور حکم شایسته را دارم.) مشروح لایحه فرجام‌خواه و پاسخ فرجام خوانده در جلسه شور قرائت می‌گردد. 
. 
هیات شعبه در تاریخ بالا تشکیل گردید. پس از قرائت گزارش اقای م. عضو ممیز و ملاحظه اوراق پرونده در خصوص دادنامه شماره *مورخ ۱۴۰۰ / ۲ / ۲۷ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. 
. 
. 
<#>
. رأی خلاصه جریان پرونده. خلاصه جریان پرونده::: 
. 
اقای ع. ش. دادخواستی بطرفیت سازمان * (بیت‌المال) بخواسته اعسار از پرداخت هزینه دادرسی و مطالبه دیه (دیه اعضای) به دادگاه تقدیم داشته است. که شعبه *بموجب دادنامه شماره * ۱۳۹۷ / ۷ / ۹ با توجه به اینکه طرف دعوی سازمان *است. بشایستگی دادگاه عمومی حقوقی شعبه *قرار عدم صلاحیت صادر کرده است. (صفحه ۳۴) شعبه *نیز بموجب دادنامه شماره * ۱۳۹۷ / ۱۰ / ۱۱ با عنایت به اینکه طرف دعوی بیت‌المال است. و بیت‌المال اقامتگاه معینی ندارد. با توجه به قسمت اخیر ماده ۱۱ قانون ایین دادرسی مدنی دادگاه عمومی حقوقی شهرستان *را صالح برسیدگی دانسته قرار عدم صلاحیت صادر کرده و در اجرای تبصره ذیل ماده ۲۷ قانون ایین دادرسی مدنی پرونده را به دیوان عالی کشور ارسال داشته که رسیدگی به این شعبه ارجاع شده است. 
. 
هیات شعبه در تاریخ بالا تشکیل شد. پس از قرائت گزارش اقای س. ب. عضوممیز و ملاحظه اوراق پرونده و نظریه کتبی اقای دکتر ا. ق. دادیار دیوان عالی کشور اجمالا با توجه به موضوع خواسته (مطالبه دیه از بیت‌المال) و مستندا به مواد ۱۱ و ۲۳ و ۲۷ قانون ایین دادرسی مدنی عقیده به حل اختلاف به صلاحیت دادگاه عمومی حقوقی شهرستان *را دارم. در خصوص اختلاف در صلاحیت مشاوره نموده وپس از حدوث اختلاف نظریه اکثریت چنین رای می‌دهد: 
. 
. رأی شعبه دیوان عالی کشور. 
. 
. 
<#>
. رأی خلاصه جریان پرونده. خلاصه جریان پرونده: 
. 
شعبه ۱۰۱ دادگاه کیفری دو شهرستان چهارباغ بموجب دادنامه شماره ۷۰۰۳۵۳ - ۹۹ / ۳ / ۱۱ درخصوص اتهام اقای ی. م. دایر به تغییر غیر مجاز کاربری زمین زراعی با احداث ۱۳۵ متر مربع بنا و ۴۷ / ۵ متر مربع دیوار به لحاظ شمول مرور زمان تعقیب کیفری قرار موقوفی تعقیب صادر نموده و با وجود صدور قرار موقوفی تعقیب حکم به قلع‌وقمع مستحدثات و اعاده به وضع سابق نیز صادر کرده است. که قسمت اخیر رای مورد اعتراض وتجدیدنظرخواهی اقای م. واقع‌شده شعبه یک دادگاه تجدیدنظر استان البرز طی دادنامه شماره ۵۶۶۴ - ۱۴۰۰ / ۱۲ / ۴ ضمن رد تجدیدنظرخواهی حکم تجدیدنظرخواسته را تایید کرده است. اینک محکوم علیه طی درخواستی از دیوان عالی کشور و با ادعای اینکه صدور اینکه ارای موجب سلب اعتماد مردم به دستگاه قضایی می‌شود. و عدالت کیفری را مخدوش می‌سازد تقاضای تجویز اعاده دادرسی نموده که مشروح لایحه تقدیمی به هنگام شور قرایت خواهد شد. هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد:. رأی شعبه دیوان عالی کشور.. 
رای
. 
درخواست اقای ی. م. مبنی بر تجویز اعاده دادرسی نسبت به دادنامه شماره ۵۶۶۴ - ۱۴۰۰ / ۱۲ / ۴ صادره از شعبه یک دادگاه تجدیدنظر استان البرز موجه و قابل پذیرش می‌باشد. زیرا دادگاه کیفری و یا دادگاه تجدیدنظر در صورتی می‌تواند حکم قلع و قمع بنا صادر نماید. که پس از رسیدگی کامل قضایی بزهکاری متهم را احراز و او را مستوجب کیفر بداند در غیراین صورت و با وجود صدور رای برایت و یا قرار موقوفی تعقیب مجاز به صدور حکم قلع و قمع بنا نیست لذا با تطبیق مورد با بند چ ماده ۴۷۴ قانون ایین دادرسی مدنی و مستندا به ماده ۴۷۶ قانون مذکور اعاده دادرسی تجویز و رسیدگی مجدد به شعبه دیگر دادگاه تجدیدنظر استان البرز ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده.. 
خلاصه جریان پرونده: 
. 
اقای ب. پ. بموجب رای صادره از شعبه ۱۰۳ دادگاه کیفری ۲ شهرستان سلماس از اتهام تغیر غیر مجاز کاربری اراضی زراعی از طریق احداث استخر بمتراژ ۱۷۸ متر تبریه شده است. متعاقب تجدیدنظرخواهی جهاد کشاورزی استان اذربایجان غربی از رای برایت صادره شعبه ۲۴ دادگاه تجدیدنظر استان اذربایجان غربی بموجب دادنامه شماره ۲۴۱۳۵۷ - ۱۴۰۰ / ۱۱ / ۱۹ و با اعلام اینکه برابر صورتجلسه و گزارش کارشناسی مامورین جهاد کشاورزی تغییر کاربری صورت گرفته و تجدیدنظرخوانده از کمیسیون تبصره یک اصلاحی ماده یک قانون حفظ کاربری اراضی زراعی و باغی مجوز دریافت ننموده، ضمن نقض دادنامه تجدیدنظرخواسته نامبرده را به پرداخت یک برابر ارزش هیات تقدیم و نیز قلع و قمع بنا محکوم نموده است. اینک محکوم علیه طی درخواستی با پیوست نمودن تامین دلیل ماخوذه از شورای حل اختلاف مورخ ۱۴۰۱ / ۲ / ۲۱ مبنی بر اینکه از زمان احداث استخر ۷ سال می‌گذرد و بعلت خشکسالی سنوات اخیر و کاهش اب دهی چاه‌های عمیق در منطقه صرفا در جهت ابیاری باغ و استفاده بهینه در بهره‌وری از حداقل اب موجود مورد استفاده قرار میگرد و همچنین با اعلام اینکه به استناد تبصره ۱ موضوع ماده ۱۰ تصویب‌نامه شماره ۵۹۸۷۹ / ت ۳۷۱۱۰ مورخ ۸۶ / ۴ / ۱۹ هییت وزیران دستورالعمل تعیین مصادیق و ضوابط موضوع تبصره ۴ الحاقی به ماده ۱ و تبصره اصلاحی ماده ۲ قانون حفظ کاربری اراضی زراعی ایستگاه‌های پمپاژ و استخرهای ذخیره اب و … کشاورزی بهینه کردن تولیدات بخش کشاورزی بوده و تغییر کاربری محسوب نمی‌شود.، تجویز اعاده دادرسی را خواستار شده است. مشروح لایحه تقدیمی به هنگام شور قرایت خواهد شد. هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد: 
. 
. رأی متن رأی. رای
. 
درخواست اقای ب. پ. مبنی بر تجویز اعاده دادرسی نسبت به دادنامه شماره ۲۴۱۳۵۷ - ۱۴۰۰ / ۱۱ / ۱۹ صادره از شعبه ۲۴ دادگاه تجدیدنظر استان اذربایجان غربی با توجه به اینکه وفق مفاد تبصره یک دستورالعمل تعیین مصادیق ماده ۱۰ ایین نامه اجرایی قانون اصلاح قانون حفظ کاربری اراضی زراعی استخرهای ذخیره اب کشاورزی مشمول عنوان تغییر کاربری محسوب نمی‌شود و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. رای
. 
درخواست اقای ب. پ. مبنی بر تجویز اعاده دادرسی نسبت به دادنامه شماره ۲۴۱۳۵۷ - ۱۴۰۰ / ۱۱ / ۱۹ صادره از شعبه ۲۴ دادگاه تجدیدنظر استان اذربایجان غربی با توجه به اینکه وفق مفاد تبصره یک دستورالعمل تعیین مصادیق ماده ۱۰ ایین نامه اجرایی قانون اصلاح قانون حفظ کاربری اراضی زراعی استخرهای ذخیره اب کشاورزی مشمول عنوان تغییر کاربری محسوب نمی‌شود و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. رای
. 
درخواست اقای ب. پ. مبنی بر تجویز اعاده دادرسی نسبت به دادنامه شماره ۲۴۱۳۵۷ - ۱۴۰۰ / ۱۱ / ۱۹ صادره از شعبه ۲۴ دادگاه تجدیدنظر استان اذربایجان غربی با توجه به اینکه وفق مفاد تبصره یک دستورالعمل تعیین مصادیق ماده ۱۰ ایین نامه اجرایی قانون اصلاح قانون حفظ کاربری اراضی زراعی استخرهای ذخیره اب کشاورزی مشمول عنوان تغییر کاربری محسوب نمی‌شود و انطباق مورد با بند چ ماده ۴۷۴ قانون ایین دادرسی کیفری موجه و درخور پذیرش می‌باشد. لذا به استناد ماده ۴۷۶ قانون مرقوم اعاده دادرسی تجویز و رسیدگی مجدد به شعبه دیگر دادگاه تجدیدنظر استان مربوط ارجاع می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده.. 
خلاصه جریان پرونده: 
. 
خانمها ف. غ. فرزند ح. ر. و خ. چ. فرزند ح. ر. بهمراه متهمین دیگر بموجب بخشی از دادنامه صادره از شعبه ۲۸ دادگاه انقلاب اسلامی تهران به اتهام فراهم نمودن موجبات فساد و فحشا از طریق تهیه کلیپ از خود با تصاویر نیمه برهنه مستندا بمواد ۶۳۹ قانون مجازات اسلامی و ماده ۲ قانون کاهش مجازات حبس تعزیری به تحمل ده سال حبس تعزیری و ضبط اموال حاصل‌شده به نفع دولت محکوم‌شده‌اند و حکم محکومیت انها در شعبه ۳۶ دادگاه تجدیدنظر استان تهران بموجب دادنامه شماره ۷۸۱۶۸۳ - ۱۴۰۰ / ۳ / ۴ تایید شده است. اینک خانم ز. ع. ب. بوکالت از محکومین با اعلام اینکه دادگاه بدون توجه به توبه نامه متهمین حکم بر محکومیت انان صادر نموده و با توجه به نحوه رفتار ارتکابی از شمول مقررات ماده ۶۳۹ قانون مجازات اسلامی خارج بوده و شمول ماده ۷۴۲ قانون مجازات اسلامی در صلاحیت دادگاه کیفری ۲ می‌باشد.، مجازات موکلین را بیشتر از مقرر قانونی توصیف و خواستار تجویز اعاده دادرسی شده است. ضمنا حسب اعلام دبیرخانه دیوان عالی کشور قبلا نسبت به درخواست اعاده دادرسی خانم خاطره چالس‌گر از همین دادنامه در شعبه ۲۸ دیوان عالی کشور تجویز اعاده دادرسی صادر شده است. که تصویر ان پیوست پرونده می‌باشد. هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز وملاحظه اوراق پرونده مشاوره نموده چنین رای می‌دهد: 
. 
. رأی متن رأی. رای
. 
درخصوص درخواست خانم ف. غ. با وکالت خانم ز. ع. ب. مبنی بر اعاده دادرسی نسبت به دادنامه شماره ۲۷۸۱۶۸۳ - ۱۴۰۰ / ۳ / ۴ صادره از شعبه ۳۶ دادگاه تجدیدنظر استان تهران نظر به اینکه عنوان اتهامی مندرج در دادنامه مستدعی دادرسی معاونت در تشویق و فراهم کردن موجبات فساد از طریق ساخت و تهیه و سفارش کلیپ‌های مبتذل بوده و برای این عناوین در مواد ۶۴۰ - ۷۴۲ - ۷۴۳ قانون مجازات اسلامی با موضوع جرایم رایانه‌ای مستقلا مجازات تعیین گردیده فلذا استناد دادگاه به ماده ۶۳۹ قانون مجازات اسلامی سال ۷۵ و محکومیت متقاضی با تمسک به این ماده موجه بنظر نمی‌رسد لهذا مستندا به بند چ ماده ۴۷۴ قانون ایین دادرسی کیفری اعاده دادرسی تجویز و رسیدگی مجدد به پرونده به یکی از شعب تجدیدنظر استان مربوط ارجاع می‌گردد. ضمنا باتوجه به اینکه درخواست اعاده دادرسی محکوم علیها خانم خ. چ. س گر در شعبه محترم ۲۸ دیوان عالی کشور پذیرفته‌شده و هنوز حکم جدیدی در مورد وی صادر نگردیده فلذا در این خصوص قرار رد درخواست صادر و اعلام می‌گردد. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. خلاصه جریان پرونده: 
. 
حسب محتویات پرونده واصله از اجرای احکام کیفری بخش شاوور، با شکایت اقایان ک. د. و ع. س. ز. علیه اقایان ر. و ک. هر دو برادران (ش. ت) فرزندان ف. و م.، ح.، ق.، *خانم ر. ه همگی شحیتات دایر بر تصرف عدوانی- ممانعت از حق - مزاحمت ملکی، شعبه ۱۰۱ دادگاه عمومی جزایی بخش شاوور پس از انجام تحقیقات مقدماتی طی دادنامه شماره ۵۰۱۷۹۹ - ۹۶ / ۱۲ / ۶ با استدلال به اینکه حسب اظهارات شاکی و تحقیقات صورت گرفته شاکی فاقد سند رسمی مالکیت است. و طرفین در خصوص مالکیت بر اراضی مورد تنازع با یکدیگر اختلاف دارند قرار منع تعقیب صادر نموده است. متعاقب تجدیدنظرخواهی شکات پرونده از قرار صادره شعبه ۲۰ * بموجب دادنامه شماره ۱۰۰۲۶۴ - ۹۷ / ۳ / ۲۰ و استدلال منعکس در ان و اشاره به اینکه در متن ماده ۶۹۰ قانون مجازات اسلامی تصریح‌شده است. احراز سابقه تصرف شکات و لحوق تصرف عدوانی یا ممانعت از حق یا مزاحمت ملکی متهمین است. و درصورت احراز این رکن اساسی دادگاه می‌باید وفق موازین قانونی وارد ماهیت شده و رای ماهوی صادر نماید. و حسب محتویات پرونده شکات سابقه تصرف طولانی مدت در زمین مذکور دارند ضمن نقض قرار معترض عنه پرونده را جهت ادامه رسیدگی و صدور رای ماهوی به دادگاه بدوی اعاده نمود. دادگاه بدوی پس از وصول پرونده با انجام تحقیقات مجدد ازجمله اخذ نظریه کارشناسی و هیات کارشناسی بشرح صفحات ۱۲۶ الی ۱۲۵ و ۱۴۱ و ۱۴۲ پرونده، با همان استدلال قبلی و نداشتن سند رسمی شکات اختلاف طرفین را حقوقی تشخیص و مطابق دادنامه شماره ۵۰۱۳۰۷ - ۹۸ / ۸ / ۲۶ حکم به برایت متهمین از اتهام انتسابی صادر نموده است. با تجدیدنظرخواهی مجدد شکات پرونده از رای برایت صادره شعبه ۲۰ * پس از تعیین وقت رسیدگی و بررسی لوایح طرفین و قرارداد منعقده فیمابین تجدیدنظرخواهان* بمدت ۱۰ سال بشرح دادنامه شماره ۱۰۰۲۱۴ - ۹۹ / ۳ / ۲۷ با این استدلال، هر چند مهلت قرارداد منعقده منقضی گردیده لکن اراضی همچنان در تصرف تجدیدنظرخواهان بوده و نظریه هییت سه نفره کارشناسان رسمی دادگستری و بند ۶ نظریه مذکور حاکی از تصرف بلاوجه ۱۵ هکتار از اراضی تجدیدنظرخواهان است. با رد اظهارات تجدیدنظرخواندگان و دفاعیات بلاوجه انان وقوع بزه را محرز دانسته ضمن نقض دادنامه معترض عنه تجدیدنظرخواندگان (متهمین بدوی) را علاوه بر رفع تصرف از ۱۵ هکتار ارضای مورد اشاره در نظریه کارشناسان به تحمل ۶ ماه حبس تعزیری محکوم نموده است. و النهایه حسب پیشنهاد دادیار اجرای احکام کیفری بخش *در اجرای قانون کاهش مجازات حبس تعزیری شعبه ۲۰ * طی دادنامه شماره ۹۲۰۲۸ - ۱۴۰۰ / ۷ / ۱۲ مجازات ۶ ماه حبس هر یک از متهمین را به نود و یک روز حبس تخفیف و تبدیل می‌نماید. اینک اقایان ک. و ر. دو برادران و ح. چ. طی درخواستی با تکرار دفاعیات قبلی و ایراد به عدم مالکیت رسمی شکات و با ادعای بی گناهی تجویز اعاده دادرسی را خواستار شده‌اند. هیات شعبه در تاریخ بالا تشکیل گردید. پس از قرایت گزارش اقای م. ک. عضو ممیز و ملاحظه اوراق پرونده مشاوره نموده چنین رای می‌دهد: 
. 
. رأی متن رأی. رای
. 
درخواست اقایان ر. و ک. ش. (دو برادران) و ح. چ. مبنی بر تجویز اعاده دادرسی نسبت به دادنامه شماره ۱۰۰۲۱۴ - ۹۹ / ۳ / ۲۷ صادره از شعبه ۲۰ * متکی به دلیل موجهی برای پذیرش اعاده دادرسی نیست و با هیچ‌یک از موارد اعاده دادرسی مقرر در ماده ۴۷۴ قانون ایین دادرسی کیفری انطباق ندارد. لذا قرار رد درخواست مذکور صادر می‌گردد. 
. 
دفتر: پرونده محاکماتی عینا اعاده شود. 
. 
شعبه یازدهم دیوان عالی کشور
. 
رییس: م. ک. مستشار: م. ک.. رأی متن رأی. رای
. 
درخواست اقایان ر. و ک. ش. (دو برادران) و ح. چ. مبنی بر تجویز اعاده دادرسی نسبت به دادنامه شماره ۱۰۰۲۱۴ - ۹۹ / ۳ / ۲۷ صادره از شعبه ۲۰ * متکی به دلیل موجهی برای پذیرش اعاده دادرسی نیست و با هیچ‌یک از موارد اعاده دادرسی مقرر در ماده ۴۷۴ قانون ایین دادرسی کیفری انطباق ندارد. لذا قرار رد درخواست مذکور صادر می‌گردد. 
. 
دفتر: پرونده محاکماتی عینا اعاده شود. 
. 
شعبه یازدهم دیوان عالی کشور
. 
رییس: م. ک. مستشار: م. ک. 
. 
. 
<#>
. رأی خلاصه جریان پرونده. خلاصه جریان پرونده: 
. 
در تاریخ ۱۴۰۰ / ۱۰ / ۱۴ خانم ن. م. با وکالت خانم م. ف. و اقای ح. ن. ف. ا. بطرفیت اقای ا. ح. ز. م. دادخواست بخواسته طلاق به جهت تخلف زوج از شروط ۱ و ۹ سند نکاحیه و عسر و حرج تقدیم دادگاه می‌نماید. و در شرح خواسته بیان‌شده که زوج بابت عدم پرداخت نفقه معوقه محکوم‌شده و حکم جلب وی نیز صادر شده است. و همچنین بابت رابطه نامشروع محکوم گردیده است. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۱۰ / ۲۹ با حضور طرفین و وکلای انها تشکیل می‌شود. زوجه بیان می‌دارد. ۴ / ۵ سال است. که منزل مادرم هستم فرزند نداریم و بعد از صدور حکم محکومیت نفقه بابت ۱۷ ماه اخیرا پرداخت نمود. و ۱۴ سکه از مهریه را بذل می‌کنم وکیل زوج بیان می‌دارد. زوجه بدون دلیل مبادرت به ترک منزل مشترک نموده است. و موکل در مواعد قانونی به پرداخت نفقه معوقه اقدام نموده است. تقاضای رد دادخواست زوجه را دارم. دادگاه قرار ارجاع امر به داوری صادر می‌کند. (برگ ۳۸). نظر داور زوجه بر جدایی زوجین تقدیم دادگاه می‌شود. (برگ ۶۰). نظر داور زوج نیز بر طلاق می‌باشد. (برگ ۶۱). دادگاه ختم رسیدگی را اعلام و مطابق دادنامه شماره * ۰۱ / ۱ / ۹ با توجه به محکومیت زوج بابت نفقه و رابطه نامشروع و جدایی ۴ ساله زوجین و موثر نبودن تلاش داوران در برقراری صلح و سازش زوجین و اصرار زوجه به طلاق و احراز عسر و حرج زوجه در ادامه زندگی مشترک دعوی خواهان را وارد دانسته و حکم به الزام زوج به طلاق زوجه صادر می‌گردد. (برگ ۸۹). وکیل زوج به رای صادره اعتراض می‌نماید. و تجدیدنظرخواهی در شعبه *رسیدگی و بموجب دادنامه شماره * ۰۱ / ۲ / ۲۱ و اصلاح دادنامه در قسمت حکم طلاق به صدور حکم به احراز شرایط اعمال وکالت در طلاق به دلیل تخلف زوج از شروط ضمن عقد بندهای یک و نه سند نکاحیه و حذف جمله در صورت عدم حضور زوج یا امتناع وی بلحاظ اعمال وکالت زوجه و ضمن رد تجدیدنظرخواهی النهایه دادنامه بدوی تایید می‌گردد. (برگ ۱۰۹). وکیل زوج فرجامخواهی نموده و تقاضای نقض دادنامه را کرده است. که مشروح لایحه فرجامخواهی در هنگام شور قرائت می‌گردد. تبادل لوایح انجام و وکیل زوجه پاسخ داده و ضمن رد اظهارات فرجامخواه تقاضای تایید و ابرام دادنامه را نموده است. سپس پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۰۱ / ۲ / ۲۱ فرجامخواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
فرجامخواهی اقای ا. ح. ز. م. با وکالت اقای م. م. ق. ا. بطرفیت خانم ن. م. نسبت به دادنامه شماره * ۰۱ / ۲ / ۲۱ شعبه *که بموجب ان دادنامه بدوی با اصلاحاتی مبنی بر صدور حکم به احراز شرایط اعمال وکالت در طلاق به دلیل تخلف زوج از شروط یک و نه ضمن عقد نکاح تایید شده است. متضمن علل و جهاتی که موجبات نقض و گسیختن دادنامه فرجامخواسته را فراهم اورد نمی‌باشد. زیرا دادنامه موصوف با توجه به محتویات پرونده از جمله ارای محکومیت زوج بابت نفقه معوقه و رابطه نامشروع و نظریه داوران زوجین که موثر در اصلاح ذات البین زوجین نبوده است. و اصرار زوجه به طلاق، مستدل و موافق موازین قانونی اصدار یافته است. و از حیث رعایت اصول و تشریفات دادرسی نیز با خدشه‌ای روبرو نمی‌باشد. بنا به مراتب ضمن رد فرجامخواهی و مستندا به ماده ۳۹۶ از قانون ایین دادرسی مدنی دادنامه فرجامخواسته ابرام می‌گردد. 
. 
شعبه *
. 
رییس: س. ب. مستشار: ح. م. مستشار: م. ا. 
. 
. 
<#>
. رأی خلاصه جریان پرونده. حسب اوراق و مندرجات پرونده اقای ع. ن. به وکالت از خانم ز. ر. به شرح دادخواست تقدیمی دعوی به طرفیت اقای ن. ا. ق. بخواسته طلاق مطرح و اختصارا بیان نموده طرفین پرونده مطابق با عقدنامه در مورخه ۷۷ / ۱۲ / ۶ عقد نکاح منعقد نموده‌اند و دو فرزند ۱۷ ساله و ۱۱ ساله دارا می‌باشند به گفته موکله از بدو زندگی مشترک با سوی رفتار‌های مکرر و بی‌دلیل زوج مواجه بوده است. …. از سال ۹۲ به دلیل شدت اختلافات زوج منزل مشترک را ترک می‌کنند اگرچه حکم تمکین به نفع ایضشان صادر شده ولی ترک منزل مشترک بدوا توسط ایشان انجام‌شده و تا به امروز هم طرفین جدا از هم زندگی می‌کنند که حدود ۷ سال می‌شود. و در این چند سال پرونده‌های متعددی اقامه شده …. با عنایت به شرحی که گذشت دوام و ادامه زوجیت در چنین شرایطی هم شرعا و هم قانونا به صلاح زوجه نیست کراهت شدید موکله در طول این سالیان انقدر شدت پیدا کرده که هیچ امیدی به حل و فصل ان نمی‌باشد. …. ضمنا موکل تمامی حقوق مالی خود اعم از مهریه نفقه، اجرت‌المثل و غیره را بذل می‌نماید. …. ص ۱۸ جلسه دادرسی شعبه *با حضور زوجین و وکلای انلان تشکیل که بدوا وکیل خواهان اظهار نموده اظهارات به شرح دادخواست تقدیمی است. …. وکیل خوانده در پاسخ اعلام نموده پرونده در سالهای ۹۶ و ۹۵ تقاضای طلاق مطرح گردیده و رد شده است. و عنوان‌شده زوجه دلیلی بر طلاق ندارد. زوجه ادرس خود را به زوج اطلاع نمی‌داد و جواب تماس‌های را نداده و حاضر به مصالحه نشده‌اند …. ص ۲۳. دادگاه قرار ارجاع امر به داوری صادر می‌نماید. داوران تعرفه و نظر داور زوجه اخذ و ضم سابقه گردیده ص ۵۷ دادگاه مجددا از طرفین و وکلای انان دعوت و در جلسه مورخه ۹۸ / ۱۲ / ۱۰ اظهارات تکراری وکلای استماع و در صورتجلسه منعکس گردیده ص ۷۲ دادگاه بموجب دادنامه شماره ۳۱۶ مورخه ۹۹ / ۳ / ۳۰ حکم به بطلان دعوی خواهان صادر نموده است. ص ۷۷. تجدیدنظطرخواهی وکیل زوج نیز به شرح دادنامه شماره ۱۳۱۱ مورخه ۹۹ / ۵ / ۲۵ مردود و دادنامه تجدیدنظرخواسته تایید گردیده ص ۹۸. اقای ع. ن. به وکالت خانم ز. ر. طی دادخواست تقدیمی در تاریخ ۹۹ / ۶ / ۱۵ در مقام فرجام‌خواهی نسبت به رای دادگاه تجدیدنظر استان اعتراض و اجمالا بیان نموده زوجین در سال ۸۴ لغایت ۹۱ اگرچه در یک‌منزل زندگی می‌کرده‌اند ولی کاملا جدا از هم و همانند یک بیگانه در خانواده رفتار کرده و از سال ۹۲ نیز تا به امروز زوج با ترک منزل مشترک کاملا مستقل زندگی می‌کند و در این ۷ سال نفقه‌ای برای فرزند ان پرداخت و در این سالها نفقه فرزند ان و همسر خود را پرداخت نکرده موکله در جهت رهایی و نجات خود و تعیین تکلیف کلیه حقوق مالی خود از حمله ۲۰۰۵ عدد سکه تمام بهار ازادی که مهریه وی می‌باشد. در قبال طلاق بذل می‌نماید. مشروح لایحه فرجام‌خواه و پاسخ فرجام خوانده در جلسه شور قرائت می‌گردد. 
. 
هیات شعبه در تاریخ بالا تشکیل گردید. پس از قرائت گزارش اقای م. ا. عضوممیز و ملاحظه اوراق پرونده در خصوص دادنامه شماره ۱۲۱۱ مورخه ۹۹ / ۵ / ۲۵ فرجام خواسته مشاوره نموده و چنین رای می‌دهد: 
. 
. رأی متن رأی. حسب تصریح ماده ۱۱۰۳ قانون مدنی زن و شوهر مکلف به حسن معاشرت با یکدیگر بوده بدیهی است. جدایی و مفارقت قریب ۷ سال زوجین که دلالت تام بر کراهت و نفرت نه زوجه بلکه طرفین از یکدیگر داشته لاجرم با توجه به بذل کلیه حقوق مالی از جمله ۲۰۰۵ عدد سکه مهریه از ناحیه زوجه که تاکید بر ان معنا دارد. ادامه چنین زندگی عملا جز عمیق‌تر شدن کینه و عداوت زوجین و خانواده‌های انان نتیجه‌ای در بر نداشته لذا با توجه به مراتب فوق مستندا به استناد بند ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده جهت رسیدگی به شعبه هم‌عرض دادگاه صادر کننده رای فرجامی ارجاع می‌گردد.. (ز. - ۹۹ / ۷ / ۳۰) 
. 
شعبه *
. 
رییس شعبه: س. ع. ب. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: اقای س. م. م. ا. دادخواستی علیه ۱ - سازمان* ۲ - موسسه سازمان* وابسته به سازمان* بخواسته صدور دستور موقت دایر بر جلوگیری از ادامه فعالیت دفتر خدمات الکترونیک و مسدود نمودن دسترسی به سیستم الکترونیک را به دیوان عدالت اداری تقدیم داشته است. که شعبه هفتم دیوان عدالت اداری بموجب دادنامه شماره ۲۲۶۴ - ۱۳۹۷ / ۷ / ۲۱ حکم به ورود شکایت بنفع خواهان صادر کرده است. (صفحه ۷۵) پس از تجدیدنظر خواهی شعبه دوم تجدیدنظر دیوان عدالت بموجب دادنامه شماره ۳۸۰۳ - ۱۳۹۷ / ۱۲ / ۱۲ رسیدگی را در صلاحیت دادگاه عمومی حقوقی تهران دانسته و با نقض رای بدوی به شایستگی محاکم حقوقی *قرار عدم صلاحیت صادر کرده است. (صفحه ۱۰۰) شعبه ۵۳ دادگاه عمومی حقوقی تهران نیز بموجب رای مورخ ۲۸ / ۳ / ۱۳۹۸ دیوان عدالت اداری را صالح به رسیدگی دانسته و قرار عدم صلاحیت صادر کرده و در اجرای ماده ۲۸ قانون ایین دادرسی مدنی پرونده را به دیوان عالی کشور ارسال داشته که رسیدگی به این شعبه ارجاع گردیده است. 
. 
هیات شعبه در تاریخ بالا تشکیل گردید. پس از قرایت گزارش اقای س. ع. ب. عضو ممیز و ملاحظه اوراق پرونده و در خصوص اختلاف در صلاحیت مشاوره نموده چنین رای می‌دهد: 
. 
. رأی متن رأی. رای شعبه
. 
در خصوص پیدایش اختلاف در صلاحیت بین شعبه ۵۳ دادگاه عمومی حقوقی شهرستان تهران و شعبه دوم تجدیدنظر دیوان عدالت اداری نظر به اینکه مفاد خواسته خواهان جلوگیری از تصمیمات و اقدامات شهرداری و موسسه وابسته به ان می‌باشد. که این امر از مصادیق ماده ۱۰ قانون تشکیلات و ایین دادرسی دیوان عدالت اداری محسوب می‌گردد. لذا با تایید نظر دادگاه عمومی حقوقی تهران مستندا به ماده ۱۴ قانون فوق و ماده ۲۸ قانون ایین دادرسی مدنی شایستگی دیوان عدالت اداری حل اختلاف بعمل می‌اید و چون پرونده در مرحله تجدیدنظر دیوان عدالت اداری است، نقض قرار صادره از سوی شعبه تجدیدنظر پرونده ادامه رسیدگی و اتخاذ تصمیم قانونی به شعبه تجدید نظر دیوان عدالت اداری اعاده می‌شود. 
. 
. 
شعبه سی و هفتم دیوان عالی کشور
. 
رییس: س. ع. ب. عضو معاون: م. خ. 
. 
. 
<#>
. رأی خلاصه جریان پرونده. خلاصه جریان پرونده: 
. 
شعبه *به موجب قرار شماره *- ۲۹. ۸ ٫ ۱۴۰۰ چنین اظهار نظر نموده است: 
. 
 «درخصوص دعوی ح. ر. فرزند ع. به طرفیت م. پ. فرزند م. و م. ل. ز. فرزند ع. و اجرای ثبت اسناد و املاک به خواسته اعتراض ث. به عملیات اجرایی نسبت به پرونده *اجرای ثبت *نظربه اینکه رسیدگی به اعتراض ث. نسبت به عملیات اجرایی ثبت در صلاحیت رییس اداره ثبت می‌باشد. دادگاه با استناد به ماده ۱۶۹ ایین نامه اجرایی قانون اجرای اسناد رسمی لازم‌الاجرا و طرز رسیدگی به شکایت از عملیات اجرایی و ماده ۲۸ قانون ایین دادرسی مدنی قرار عدم صلاحیت به شایستگی اداره ثبت اسناد و املاک قم صادر می‌نماید. قرار قطعی است.» 
. 
با وصول پرونده به دیوان عالی کشور و ارجاع به این شعبه، هیات قضایی شعبه در تاریخ بالا تشکیل گردید. پس از قرائت گزارش اقای ح. ع. ح. عضو ممیز و ملاحظه اوراق پرونده، مشاوره نموده و چنین رای صادر می‌نماید.: 
. 
. رأی شعبه دیوان عالی کشور. رای
. 
نظر به اینکه درخواست توقف اجرای عملیات و اعتراض ثالث به رفع توقیف از پلاک مسبوق به دعوای اثبات بیع و سپس تنظیم سند رسمی به‌به نفع خواهان است. و این امر مستلزم رسیدگی و امعان نظر قضایی در محکمه است. صدور قرار دادگاه فاقد وجاهت قانونی است. مستندا به مواد ۱۰ و ۲۸ قانون ایین دادرسی مدنی با نقض قرار پرونده برای ادامه رسیدگی و اتخاذ تصمیم قانونی به همان شعبه ارسال می‌گردد. 
. 
شعبه *
. 
رییس: ح. ح. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
در تاریخ ۱۴۰۰ / ۵ / ۳ خانم ر. ق. ز. با وکالت اقای ا. ق. ز. بطرفیت اقای ا. ح. دادخواست بخواسته اثبات زوجیت دائم و ثبت واقعه ازدواج تقدیم دادگاه می‌نمایند. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۵ / ۱۲ با حضور خواهان تشکیل می‌شود. خواهان بیان می‌دارد. در ۱۴۰۰ / ۱ / ۲۳ با خوانده عقد دائم نموده‌ایم عاقد اقای م. ی. بوده و مهریه‌ام ۸۰ سکه تمام بهار ازادی تعیین شد. دادگاه ختم رسیدگی را اعلام و مطابق دادنامه شماره * ۱۴۰۰ / ۵ / ۳۱ و با توجه به استشهادیه محلی که دلالت بر ازدواج دائم در تاریخ ۱۴۰۰ / ۱ / ۲۳ بین طرفین دارد. حکم به احراز رابطه زوجیت بین طرفین با مهریه ۸۰ سکه و الزام خوانده به حضور در دفتر ازدواج و ثبت واقعه ازدواج را صادر می‌نماید. رای صادره غیابی اعلام می‌شود. (برگ ۱۶) زوج واخواهی نموده و مدعی موقت بودن عقد انها می‌باشد. از عاقد بنام اقای س. ی. بشرح برگ ۴۰ پرونده استماع شهادت بعمل می‌اید و بیان می‌دارد. عقد دائم با مهریه ۸۰ سکه خوانده است. دادگاه بموجب دادنامه شماره * ۱۴۰۰ / ۸ / ۲۵ ضمن رد واخواهی دادنامه واخواسته را عینا تایید می‌نماید. (برگ ۴۳). وکیل زوج به رای صادره اعتراض می‌نماید. و در شعبه *تجدیدنظرخواهی رسیدگی و طبق دادنامه شماره * ۱۴۰۰ / ۱۰ / ۲۹ و ضمن رد تجدیدنظرخواهی دادنامه بدوی حضوری تایید می‌شود. (برگ ۶۲) وکیل زوج فرجامخواهی نموده و بیان داشته عقد موقت بوده است. که مشروح لایحه فرجامخواهی در هنگام شور قرائت می‌گردد. تبادل لوایح انجام و زوجه پاسخ داده و ضمن رد اظهارات فرجامخواه تقاضای تایید دادنامه را نموده است. پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۱۴۰۰ / ۱۰ / ۲۹ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
فرجامخواهی ا. ح. با وکالت س. ر. بطرفیت ر. ق. ز. نسبت به دادنامه شماره * ۱۴۰۰ / ۱۰ / ۲۹ صادره از شعبه *که بموجب ان دادنامه بدوی مبنی بر صدور حکم به احراز رابطه زوجیت دائم با مهریه ۸۰ سکه تمام بهار ازادی بین طرفین پرونده و الزام فرجامخواه به ثبت واقعه ازدواج تایید شده است. متضمن علل و جهاتی که موجبات نقض و گسیختن دادنامه فرجامخواسته را فراهم اورد نمی‌باشد. زیرا دادنامه موصوف با توجه به محتویات پرونده و شهادت عاقد بشرح برگ ۴۰ پرونده مبنی بر دائم بودن عقد ازدواج با مهریه ۸۰ سکه تمام بهار ازادی موافق موازین قانونی اصدار یافته است. و از حیث رعایت اصول و تشریفات دادرسی نیز با خدشه‌ای روبرو نمی‌باشد. بنا به مراتب ضمن رد فرجام‌خواهی و با استناد به ماده ۳۹۶ از قانون ایین دادرسی مدنی دادنامه فرجامخواسته ابرام می‌گردد. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم ر. ب. دی با وکالت خانم ا. ا. ن. وکیل پایه یک دادگستری دادخواستی بتاریخ ۱۳۹۹ / ۱۱ / ۱۶ بطرفیت اقای ا. ی. ف. بخواسته طلاق بلحاظ عسر و حرج را به دادگاه تقدیم داشته و توضیح داده است. که بموجب عقدنامه رسمی با خوانده ازدواج‌کرده بعد از مدتی زندگی به علت عدم تفاهم اخلاقی از یکدیگر جدا زندگی می‌کردند. و از سال ۱۳۹۲ که ازدواج نموده یکسال بیشتر زندگی مشترک نداشته و از سال ۱۳۹۴ کلا جدا از یکدیگر زندگی می‌کنند (صفحه ۱۱) فتوکپی وکالتنامه وکیل عقدنامه رسمی زوجین که کمرنگ و تا حدودی ناخوانا می‌باشد. ضمیمه گردیده است. سپس اصل وکالتنامه پیوست شده است. (صفحه ۱۲) ابتدا پرونده در شعبه *مطرح شده است. و چون شورا جهت صلح و سازش زوجین به نتیجه‌ای نرسیده پرونده را به دادگاه ارسال داشته است. (صفحه ۲۳) اقای م. ق. وکیل پایه یک دادگستری خود را بوکالت از طرف اقای ا. ی. ف. معرفی کرده است. (صفحه ۳۰) وکیل زوجه لایحه‌ای در دفاع از حقوق وی تقدیم کرده است. (صفحه ۲۷) در تاریخ ۱۴۰۰ / ۴ / ۲۶ جلسه دادگاه با حضور وکلای زوجین تشکیل‌شده است. وکیل خواهان تقاضای موکل خود را تکرار نموده است. وکیل خوانده اظهار داشته زوجین باید در تشیید مبانی خانوادگی اقدام نمایند سوالی که دارم. این است. که خانم ب. دی کدام‌یک از این موارد را انجام داده است. زوجه از موکل کل مهریه را که قریب چندین میلیارد تومان است. دریافت داشته و کل ارثی پدرشان را به فروش گذاشتند و جای دیگر سرمایه گذاری کردند. ضرب و شتمی که اعلام می‌کنند اگر اتفاقی افتاده به نحوی نیست که از این بابت دچار عسر و حرج شوند وکیل خواهان نیز به مطالب مذکور پاسخ داده است. (صفحه ۳۸ به بعد) دادگاه قرار ارجاع امر به داوری صادر کرده است. (صفحه ۵۴) داور زوجه نظر خود را مبنی بر عدم امکان سازش زوجین اعلام نموده است. (صفحه ۵۹) داور زوج نیز نظر خود را دایر بر اینکه طلاق به صلاح طرفین است. بیان کرده است. (صفحه ۶۴) خانم ر. ب. دی لایحه‌ای تقدیم و ضمن ان دلایل درخواست طلاق خود را بیان کرده است. (صفحه ۷۹ و ۹۲) احکام کیفری که در ارتباط با موضوع صادر شده نیز پیوست گردیده است. (صفحه ۷۶ و ۸۳) دادگاه پس از تشکیل جلسه مورخ ۱۴۰۰ / ۸ / ۹ استماع اظهارات حاضرین سرانجام بموجب دادنامه شماره * ۰۰ / ۱۱ / ۱۷ بنا به دلایل احصایی و شرایط مذکور در دادنامه گواهی عدم امکان سازش جهت اجرای صیغه طلاق صادر کرده است. و در خصوص خواسته دیگر وکیل خواهان مبنی بر صدور گواهی عدم امکان سازش از جهت تخلف زوج از بند ۲ سند نکاحیه حکم به بطلان دعوی خواهان صادر کرده است. (صفحه ۱۰۹) اقای ا. ی. ف. از این رای تجدیدنظرخواهی کرده است. (صفحه ۱۲۹) که شعبه *پس از رسیدگی بموجب دادنامه شماره * ۰۱ / ۲ / ۷ با استدلال منعکس در دادنامه رای بدوی را نقض کرده و حکم به بطلان دعوی خواهان بدوی صادر نموده است. (صفحه ۱۵۶ به بعد) خانم ر. ب. دی با وکالت خانم ا. ا. ن. وکیل پایه یک دادگستری از این رای فرجامخواهی نموده است. (صفحه ۱۷۶) که پس از تبادل لوایح پرونده به دیوان عالی کشور ارسال و رسیدگی به این شعبه ارجاع شده است. توضیحا مفاد فرجامخواهی زوجه این است. که وی زندگی را ترک نکرده بلکه طبق صورت‌جلسه پاسگاه فرجامخوانده اقرارکرده که درب منزل را قفل کرده است. (صفحه ۱۷۶) مشروح لوایح طرفین بهنگام شور قرائت می‌شود. 
. 
هیات شعبه در تاریخ بالا تشکیل گردید. پس از قرائت گزارش اقای س. ب. عضو ممیز و ملاحظه اوراق پرونده در خصوص دادنامه شماره * ۰۱ / ۲ / ۷ فرجامخواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی خانم ر. ب. دی با وکالت خانم ا. ا. ن. وکیل پایه یک دادگستری نسبت به دادنامه فرجامخواسته که بموجب ان دعوی اولیه فرجامخواه بطرفیت اقای ا. ی. ف. (فرجامخوانده) بخواسته طلاق منتهی به صدور حکم به بطلان دعوی فرجامخواه شده است. با عنایت به موارد ذیل ۱ -زوجه در جلسه مورخ ۱۳۹۹ / ۱۲ / ۲۵ شورای حل اختلاف صراحتا اظهار داشته به هیچ عنوان حاضر به زندگی با همسر خود (فرجامخوانده) نمی‌باشد. (صفحه ۲۲) که این امر حاکی از کراهت شدید وی نسبت به زوج است. کما اینکه وکیل زوجه نیز در لایحه تقدیمی به کراهت شدید زوجه از زوج اشاره نموده است. (صفحه ۳۶) ۲ -حسب محتویات پرونده زوج همسر دیگری اختیار کرده و با وی زندگی می‌کند (صفحه ۳۶) که این امر نیز خود می‌تواند موجبات کراهت زوجه از همسر خود را ایجاد نماید. ۳ -هرچند زوج در جلسه مورخ ۱۳۹۹ / ۱۲ / ۹ اظهار داشته زوجه تمامی مهریه خود (۳۱۴ سکه) را دریافت کرده است. (صفحه ۱۹) لکن در لایحه مورخ ۱۴۰۰ / ۴ / ۲۶ وکیل فرجامخواه امده است. که موکل حاضر است. بابت بخشی از دارایی‌ها و اموال خود (اجرت‌المثل ایام زوجیت) را در قبال اجرای صیغه طلاق ببخشد (صفحه ۳۶۰) بدیهی است. صدور حکم طلاق خلع برابر ماده ۱۱۴۶ قانون مدنی مستلزم بذل تمام یا قسمتی از مهریه توسط زوجه به زوج خواهد بود. ۴ -حسب صورتجلسه مورخ ۱۳۹۹ / ۱۲ / ۲ شورای حل اختلاف وکیل خواهان اظهار داشته که زوجین در سال ۱۳۹۳ ازدواج‌کرده و از سال ۱۳۹۴ تا ان تاریخ جدای از یکدیگر زندگی می‌نمایند که این مفارقت جسمانی نیز خود دلیل دیگری است. بر عدم تفاهم اخلاقی زوجین و یا کراهت زوجه از زوج علیهذا موجبی جهت بطلان دعوی فرجامخواه وجود ندارد. مستندا به بند ج از ماده ۴۰۱ قانون ایین دادرسی مدنی با نقض دادنامه فرجامخواسته رسیدگی مجدد به شعبه دیگر از دادگاه‌های محترم تجدیدنظر استان *ارجاع می‌شود. 
. 
شعبه *
. 
رییس: س. ب. مستشار: ح. م. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
اقایان و خانمها ب. – م. – س. – م. – م. ش. همگی د. ف. و خانم ص. و. ن. دادخواستی بطرفیت اقایان و خانمها پ. – ع. – ب. – ع. شهرت همگی د. ف. با وکالت اقای ی. ح. بخواسته نفی نسب از خوانده ردیف اول (اقای پ. د.) را بتاریخ ۱۳۹۹ / ۱۱ / ۵ به دادگاه تقدیم داشته و توضیح داده که مرحوم م. د. ف. در تاریخ ۱۳۹۸ / ۷ / ۸ درگذشته و در هنگام اعلام ورثه حین الفوت ایشان نام اقای پ. د. ف. نیز به عنوان یکی از وراث ذکر شده است. نظر به اینکه بنا به دلایل و موجود از جمله پرونده مطروحه در امور داوطلبین سازمان *– بر فرزند خواندگی و سایر دلایل و قرائن موجود در مورخه ۱۳۵۱ / ۶ / ۲۰ از *به عنوان فرزند خوانده مرحوم م. د. ف. و خانم ف. ع. ا. ن. گرفته‌شده است. و هیچگونه رابطه صلبی با بطنی نداشته و خواهانها و سایر خواندگان تنها ورثه مرحوم م. د. ف. می‌باشند لذا تقاضای صدور حکم نفی نسب نامبرده به انضمام خسارات وارده را نموده‌اند (صفحه ۱۱) فتوکپی گواهی حصر وراثت و وکالتنامه وکیل خواهانها نیز پیوست شده است. در برگ انحصار وراثت نام پ. د. ف. در ردیف سوم و به عنوان فرزند مرحوم م. د. ف. قید شده است. (صفحه ۷) پرونده به شعبه *ارجاع شده است. دادگاه دستور تعیین وقت رسیدگی و دعوت طرفین با ارسال نسخه ثانی دادخواست را صادر کرده است. (صفحه ۱۳) خانم ط. ش. به وکالت از طرف اقای پ. د. ف. لایحه‌ای تقدیم و توضیح داده است. که طبق مندرجات شناسنامه پ. د. ف. در تاریخ ۱۳۴۸ / ۴ / ۲ در *متولد شده که مرحوم م. د. ف. (پدر) و خانم ف. ع. ا. ن. مادر وی می‌باشد. و مرحوم م. د. ف. در طول زندگی خود که پنجاه سال از تولد خوانده می‌گذشته هیچگاه ادعایی مبنی بر نفی نسب وی نداشته است. ضمنا مرحوم همسران متعددی داشته و وراث فعلی از چند مادر می‌باشند که موکل تنها فرزند خانم ف. ع. ا. ن. و همسر چهارم وی بوده است. (صفحه ۱۸) فتوکپی شناسنامه و کارت ملی اقای پ. د. ف. پیوست شده است. (صفحه ۲۱) بتاریخ ۱۳۹۹ / ۱۱ / ۳۰ دادگاه تشکیل جلسه داده وکلای طرفین حضور یافته‌اند و از خواندگان ب. و ع. و از خواهانها ب. و م. د. ف. حضور یافته‌اند. وکیل خواهانها اظهار داشته پرونده فرزند خواندگی اقای پ. د. ف. در سازمان *موجود می‌باشد. ضمنا در ۱۳۹۸ / ۱۱ / ۲۳ اقای پ. شخصا به ان اداره مراجعه و طی نامه‌ای به اداره سرپرستی صغار و محجورین و به معاونت وقت دادستان مراتب اعلام گردیده است. … وکیل خوانده نیز اظهار داشته دفاعیات بشرح لایحه تقدیمی مورخ ۱۳۹۹ / ۱۱ / ۲۶ می‌باشد. و درخواست صدور شناسنامه از سوی پدر و مادر قطعا حکایت از اقرار مرحوم م. د. ف. و خانم ف. ع. ا. ن. م. ب. فرزند ص. بودن اقای پ. و اقرار به نسب وی می‌باشد. … (صفحه ۲۲ به بعد) دادگاه مراتب را از امور داوطلبین سازمان *استعلام کرده است. (صفحه ۲۹) همچنین از اداره صغار و محجورین ناحیه ۵ مشهد (صفحه ۲۷) و اداره کل ثبت احوال *در خصوص مورد استعلام کرده است. (صفحه ۲۸) اداره ثبت احوال اسناد هویتی خانم ف. ع. ا. ن. و م. ع. د. ف. و پ. د. ف. را اعلام نموده است. (صفحه بعد از ۳۰ که شماره ندارد.) بتاریخ ۱۴۰۰ / ۱ / ۱۹ مجددا جلسه دادگاه تشکیل و اظهارات حاضر در جلسه صورتجلسه شده است. وکیل خواهانها تقاضای معرفی پ. د. ف. جهت ازمایش ژنتیک را نموده است. (صفحه ۳۵ به بعد) دادیار محترم سرپرستی طی نامه ارسالی اعلام نموده پرونده‌ای بنام مرحوم م. د. ف. و خانم ف. ع. ا. ن. در شعبه اول سرپرستی وجود ندارد. در صورت لزوم با دفتر کل سرپرستی مکاتبه نمایند (صفحه ۴۰) نامه شماره ۲۸۹ / م - ۱۳۹۹ / ۱۲ / ۲۷ سازمان *استان *حاکی است. که اقای م. د. ف. و همسرشان خانم ف. ع. ا. فرزند‌ی با نام مستعار ن. ا. فرزند ا. سابق تحت حضانت *سازمان *در تاریخ ۱۳۵۱ / ۶ / ۲۰ به فرزند خواندگی رفته و بلاصاحب می‌باشد. (صفحه ۴۷) به این نامه فتوکپی نامه‌هایی در ارتباط با موضوع پیوست شده است. لایحه مورخ ۱۴۰۰ / ۲ / ۳۱ وکیل مدافع اقای پ. د. ف. نیز حاکی از ان است. که در برگه مورخ ۱۳۵۱ / ۶ / ۱۸ ملاحظه می‌شود. که از سوی رییس سرپرستی به ریاست شیرخوارگاه قید شده که اقای م. د. ف. تقاضا نموده که پسر بچه‌ای ۲ الی ۳ ساله بلاصاحبی جهت نگهداری به وی داده شود. اینکه این طفل همان طفل اوراق قبلی باشد. یا خیر مشخص نمی‌باشد. (صفحه ۵۶) در جلسه مورخ ۱۴۰۰ / ۲ / ۲۲ دادگاه نیز حاضرین حسب مورد به دفاع از خود در مورد خواسته‌ها و یا رد ادعاها پرداخته‌اند (صفحه ۵۹ به بعد) دادگاه از پزشکی قانونی استعلام نموده که با ازمایش دی ان‌ای معین کنند که ایا پ. د. ف. برادر م. و ب. د. ف. می‌باشد. یا خیر (صفحه ۶۵) پاسخ مورخ ۱۴۰۰ / ۵ / ۵ پزشکی قانونی پاسخ مقتضی را با توجه به مشکلات موجود مستلزم شش ماه زمان اعلام کرده است. (صفحه ۴۷) نتیجه ازمایش طی نامه مورخ ۱۴۰۰ / ۷ / ۸ چنین اعلام‌شده است. (رابطه نسبی مورد ادعا با واسطه پدر مشترک (برادری) بین پ. د. ف. و با م. د. ف. و ب. د. ف. رد می‌گردد.) (صفحه ۶۹) دادگاه در جلسه فوق‌العاده مورخ ۱۴۰۰ / ۷ / ۲۰ ختم رسیدگی را اعلام و پس از اخذ نظر قاضی محترم مشاور مبنی بر نفی نسب پ. د. ف. با دو تن از خواهانها و صدور قرار رد دعوی نسبت به سایر خواهانها (صفحه ۷۰) دادنامه شماره *– ۱۴۰۰ / ۷ / ۲۱ را به اختصار چنین صادر کرده است. در خصوص دعوی اقایان و (خانمها) ب. – م. – م. – س. – م. و ص. ش. همگی د. ف. بطرفیت اقایان و خانمها پ. د. ف. – ع. د. ف. – ب. د. ف. – ع. د. ف. به خواسته نفی نسب اقای پ. د. ف. … نظر به اینکه ارسالی و پاسخ سازمان **با ادعای خواهانها مطابقت دارد. و پس از ازمایش ژنتیکی رابطه نسبی با واسطه پدر مشترک بین پ. د. ف. و اقایان م. و ب. د. ف. رد شده است. مستندا به مفاد و مفهوم ماده ۱۱۷۳ و ۱۲۵۸ قانون مدنی حکم بر نفی نسب خوانده ردیف اول از خواهانها با واسطه پدر مشترک (برادری) صادر می‌گردد. و نسبت به سایر خواندگان به دلیل عدم توجه دعوی قرار رد دعوی صادر می‌کند و نسبت به مطالبه خسارات دادرسی بلحاظ عدم احراز تقصیر حکم به رد دعوی صادر می‌نماید. (صفحه ۷۱ به بعد) اقای پ. د. ف. با وکالت خانم ط. ش. از این رای تجدیدنظرخواهی کرده است. که پرونده در شعبه *مورد رسیدگی واقع‌شده و بموجب دادنامه شماره *– ۱۴۰۰ / ۸ / ۲۹ دادنامه بدوی تایید شده است. (صفحه ۹۴) اقای پ. د. ف. با وکالت خانم ط. ش. وکیل پایه یک دادگستری از این رای فرجامخواهی کرده و توضیح داده است. که فرزند ان می‌توانند از نظر ژنتیکی به مادر خود بیشتر نزدیک باشند تا پدر بنابراین به صرف ازمایش دی ان‌ای خلاف بین شرع و قانون می‌باشد. با توجه به اینکه مرحوم دارای ۴ همسر و حداقل بجز موکل دارای هشت فرزند دیگر بوده پذیرش فرزند اضافه انهم با وجود اولاد پسر و دختر و از هر جنس چند نفر قاعدتا قابلیت تصور را نداشته و اصولا نمی‌تواند موید صحت اظهارات خواهان باشد. مشروح لایحه مربوطه بهنگام شور قرائت می‌شود. پرونده به دیوان عالی کشور ارسال رسیدگی به این شعبه ارجاع شده است. توضیحا وکیل فرجامخواندگان نیز لایحه‌ای تقدیم و درخواست تایید رای فرجامخواسته را نموده است. 
. 
ضمنا تاریخ ابلاغ دادنامه به وکیل فرجامخواه ۱۴۰۰ / ۹ / ۱ و تاریخ تقدیم دادخواست فرجامی ۱۴۰۰ / ۹ / ۱۳ می‌باشد. 
. 
هیات شعبه در تاریخ بالا تشکیل گردید. پس از قرائت گزارش اقای س. ع. ب. عضو ممیز و ملاحظه اوراق پرونده در خصوص دادنامه شماره *– ۱۴۰۰ / ۸ / ۲۹ فرجام خواسته مشاوره نموده چنین رای می‌دهد: 
. 
. رأی متن رأی. رای شعبه
. 
در خصوص فرجامخواهی اقای پ. د. ف. با وکالت خانم ط. ش. وکیل پایه یک دادگستری نسبت به دادنامه فرجامخواسته که بموجب ان دعوی اقایان و خانمها ب. – م. – س. – م. – م. ش. همگی د. ف. و خانم ص. و. ن. بطرفیت فرجامخواه دایر بر نفی نسب وی با مرحوم م. د. ف. به عنوان رابطه پدر و فرزند‌ی به صدور حکم به نفع خواهانها منتهی شده است. با عنایت به اینکه در شناسنامه و کارت ملی متعلق به فرجامخواه که اسناد رسمی محسوب می‌شوند نام پدر وی م. اعلام گردیده است. که بمستفاد از محتویات پرونده شناسنامه مذکور توسط مرحوم م. د. ف. اخذ شده است. ثانیا مرحوم م. د. ف. در زمان حیات خود هیچگاه ادعای در مورد نفی نسب فرجامخواه نداشته و مدرکی نیز در مورد ادعای نفی نسب توسط ان مرحوم از سوی فرجامخواندگان ارائه نشده است. ثالثا در شمار ادله اثبات دعوی که در ماده ۱۲۵۸ قانون مدنی و ماده ۱۹۴ به بعد قانون ایین دادرسی مدنی احصای شده‌اند نظر کارشناس نسبت به اقرار و اسناد رسمی از اهمیت کمتری برخوردار می‌باشد. رابعا نتیجه ازمایش ژنتیکی (دی ان‌ای) تنها حاکی از انست که بین اقایان پ. – م. و ب. د. ف. رابطه برادری وجود ندارد. که این امر نمی‌تواند بصورت اساسی نافی رابطه پدر و فرزند‌ی بین پ. و م. باشد. زیرا بلحاظ فوت م. امکان ازمایش مذکور وجود نداشته است. خامسا در مورد نامه سازمان *نیز چون هویت طفلی که از سوی انها به مرحوم م. واگذار شده بدرستی مشخص نمی‌باشد. بطور قطع نمی‌توان پذیرفت که پ. د. ف. همان طفلی است. که از سازمان *تحویل گرفته‌شده است. مضافا به اینکه حسب اظهارات طرفین مرحوم م. دارای چند زن بوده که از انان اولاد متعدد نیز داشته است. که با این وصف درخواست طفل اضافی از سوی ان مرحوم نیز بعید و غیر متعارف بنظر می‌رسد سادسا گواهی حصر وراثت مورخ ۱۳۹۸ / ۸ / ۲۸ بنا بتقاضای خانم س. د. ف. که خود یکی از ورثه مرحوم م. د. ف. می‌باشد. صادر شده است. و به عبارت دیگر خانم س. د. ف. که از خواهانهای اولیه پرونده و از فرجامخواندگان فعلی است. با استناد به شهادت شهود، اقرار به وراثت پ. د. ف. نموده است. (صفحه ۷) بنا به مراتب دادنامه فرجامخواسته نمی‌تواند مورد تایید قرار گیرد و مستندا به بند ج ماده ۴۰۱ قانون ایین دادرسی مدنی با نقض دادنامه فرجامخواسته رسیدگی مجدد به شعبه دیگر از دادگاه‌های محترم تجدیدنظر استان *ارجاع می‌شود. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم م. ف. ب. دادخواستی بطرفیت اقای ع. ن. ف. و بخواسته طلاق به درخواست زوجه به دلیل کراهت از زوج را در تاریخ ۱۴۰۰ / ۸ / ۲۲ به دادگاه تقدیم داشته و توضیح داده است. که خوانده کرارا وی را مورد ضرب و شتم قرار داده که منجر به تشکیل پرونده کیفری شده است. و به دلیل تهدیدهای همسرم منتهی به رضایت شد و سوی رفتار وی باعث کراهت از نامبرده شده است. و پرونده‌های متعدد تمکین و ضرب و شتم و نفقه فرزند و اجرت‌المثل و مهریه تشکیل گردیده که موجب عسر و حرج وی شده است. حاضر هستم با بذل بخشی از مهریه خود را مطلقه نمایم … (صفحه ۳) رونوشت سند ازدواج نیز پیوست شده است. اقای ر. س. وکیل پایه یک دادگستری خود را ب. لت از سوی اقای ع. ن. ف. معرفی کرده است. (صفحه ۸) فتوکپی دادنامه مورخ ۱۳۹۹ / ۲ / ۱ شعبه *در مورد دادخواست ع. ن. ف. بطرفیت خانم م. ف. ب. بخواسته الزام به تمکین (عام و خاص) که در ان حکم به محکومیت خوانده صادر شده و اجراییه ان حکم نیز پیوست شده است. (صفحه ۱۶) جلسه شعبه *بخش افتاب بتاریخ ۱۴۰۰ / ۱۰ / ۴ تشکیل‌شده است. خواهان اظهار داشته حاضرم نصف مهریه‌ام را در قبال طلاق به شوهرم بذل کنم حدود ۲ سال است. جدا از هم زندگی می‌کنیم فرزند مشترک نزد پدرش است. جهیزیه‌ام دست خودم است. اجرت‌المثل دریافت کرده‌ام ادعایی ندارم. وکیل خوانده نیز دفاع کرده است. که زوجه محکوم به تمکین عام و خاص شده است. و حاضر به زندگی مشترک علیرغم اماده بودن مسکن و اثاث البیت نیست و دلیلی بر عسر و حرج ارائه نکرده است. و موکل حاضر به طلاق نیست … (صفحه ۱۷) دادگاه قرار ارجاع امر به داوری صادر کرده است. (صفحه ۱۸) داور زوجه معرفی‌شده است. (صفحه ۲۳) نظر داور زوج واصل و ضمیمه گردیده است. خلاصه نظر این است. که طلاق به هیچ عنوان به مصلحت خانواده و فرزند مشترک نیست (صفحه ۲۶) دادگاه ختم رسیدگی را اعلام و بموجب دادنامه شماره * ۰۰ / ۱۲ / ۲۴ بنا به دلایل احصایی و شرایط مندرج در دادنامه و به استناد مواد ۱۱۳۰ و ۱۱۴۵ قانون مدنی و مواد ۲ و ۲۵ و ۲۶ قانون حمایت خانواده و سایر مواد منعکس در رای خوانده را به مطلقه نمودن خواهان محکوم کرده است. (صفحه ۲۸) توضیحا در تاریخ ۱۴۰۰ / ۱۲ / ۲۵ خانم م. ف. ب. نظر داور را بدون امضای داوری و به امضای شخص خود به عنوان عدم امکان سازش زوجین اعلام نموده است. (صفحه ۳۴) اقای ع. ن. ف. از این رای درخواست تجدیدنظر کرده است. (صفحه ۴۹) که شعبه *پس از رسیدگی بموجب دادنامه شماره ** ۰۱ / ۲ / ۷ با نقض رای بدوی حکم به رد دعوی تجدیدنظرخوانده (زوجه) را صادر نموده است. (صفحه ۵۴) خانم م. ف. ب. ازین رای فرجامخواهی کرده و توضیح داده است. که در طی زندگی زناشویی بارها مورد ضرب و شتم قرار گرفته است. و ترک منزل بدلیل سقط‌جنین و بدرفتاری و کراهت شدید از زوج بوده است. و به علت تشکیل پرونده‌های متعدد دچار عسر و حرج شده است. مشروح لایحه مربوطه بهنگام شور قرائت می‌شود. (صفحه ۵۶) زوج نیز در پاسخ فرجامخواهی همسرش لایحه‌ای تقدیم و ضمن ان تقاضای ابرام دادنامه صادره را نموده است. پرونده به دیوان عالی کشور ارسال رسیدگی به این شعبه ارجاع شده است. توضیحا دادنامه در تاریخ ۱۴۰۱ / ۲ / ۷ به فرجامخواه ابلاغ‌شده و نامبرده در تاریخ ۱۴۰۱ / ۲ / ۱۵ دادخواست فرجامی را تقدیم کرده است. 
. 
هیات شعبه در تاریخ بالا تشکیل گردید. پس از قرائت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۹۰۰۰ * ۰۱ / ۲ / ۷ فرجامخواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی خانم م. ف. ب. لالو نسبت به دادنامه فرجامخواسته که بموجب ان دعوی نخستین فرجامخواه بطرفیت اقای ع. ن. ف. (فرجامخوانده) بخواسته طلاق منتهی به صدور حکم به رد دعوی فرجامخواه شده است. صرفنظر از دفاعیات فرجامخواه در این مرحله از رسیدگی اصولا نظر به اینکه دادنامه بدوی در تاریخ ۱۴۰۰ / ۱۲ / ۲۴ صادر گردیده است. (صفحه ۲۸) در حالیکه فرجامخواه طی لایحه‌ای که فاقد امضای داور زوجه می‌باشد. و صرفا با امضای خود نظر داور را ان هم بعد از صدور دادنامه بدوی بیان کرده است. (صفحه ۳۴) که این امر با مفاد ماده ۲۷ قانون حمایت خانواده مصوب سال ۱۳۹۱ مغایرت دارد. لذا در وضعیت فعلی رای فرجامخواسته نمی‌تواند مورد تایید و ابرام قرار گیرد و بجهت نقص مذکور دادنامه فرجام خواسته به استناد بند الف ماده ۴۰۱ قانون ایین دادرسی مدنی نقض و پرونده جهت رسیدگی مجدد به دادگاه محترم صادرکننده رای نقض شده ارجاع می‌شود. 
. 
شعبه *
. 
رییس: س. ب. مستشار: ح. م. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
در تاریخ ۱۴۰۰ / ۱ / ۲۳ خانم ط. ش. بطرفیت اقای و. گ. دادخواست بهخواسته طلاق بعلت عسر و حرج تقدیم دادگاه می‌نماید. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۱ / ۲۰ با حضور خوانده و وکیل خواهان تشکیل می‌شود. وکیل خواهان بیان می‌دارد. زوج یکسال است. که نفقه را پرداخت نکرده است. و شروط ضمن عقد محقق شده است. و پرونده‌های متعدد طرفین و تهمت ناروا از سوی زوج به زوجه منجر به برائت زوجه شده است. و دو سال است. مفارقت جسمانی دارند. خوانده بیان می‌دارد. با طلاق همسرم مخالفم. دادگاه قرار ارجاع امر به داوری صادر می‌کند (برگ ۱۵). نظر داور زوج واصل و بیان‌شده نظر به طلاق ندارم. (برگ ۳۱). نظر داور زوجه نیز حکایت از عدم سازش زوجین دارد. (برگ ۲۳). دادگاه ختم رسیدگی را اعلام و مطابق دادنامه شماره * ۱۴۰۰ / ۳ / ۲۹ عسر و حرج زوجه را احراز ننموده و حکم به بطلان دعوی وی صادر می‌گردد. (برگ ۴۳). اقای ع. ا. ت. بوکالت از زوجه به رای صادره اعتراض می‌کند و تجدیدنظرخواهی در شعبه *رسیدگی و بموجب دادنامه شماره * ۱۴۰۰ / ۹ / ۲۷ و با توجه به اختلاف و مفارقت زوجین از سال ۹۷ طرح شکایت رابطه غیراخلاقی توسط زوج که منجر به برائت زوجه شده است. و بذل ۲۰۰ سکه از مهریه و دیگر قرائن و امارات موجود عسر و حرج زوجه را محرز دانسته و ضمن نقض دادنامه بدوی حکم به الزام زوج به طلاق زوجه صادر می‌گردد. (برگ ۶۱). زوج فرجامخواهی نموده و اختلاف و جدایی را از ناحیه خودش ندانسته است. و مختومه شدن پرونده رابطه نامشروع را بعلت رضایت خود دانسته است. که مشروح لایحه فرجامخواهی در هنگام شور قرائت می‌گردد. تبادل لوایح انجام و وکیل زوجه پاسخ داده و ضمن رد فرجامخواهی تقاضای تایید دادنامه را نموده است. پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۱۴۰۰ / ۹ / ۲۷ فرجام خواسته مشاوره نموده چنین رای می‌دهد: 
. 
. رأی متن رأی. رای شعبه
. 
فرجامخواهی و. گ. بطرفیت ط. ش. نسبت به دادنامه شماره * ۱۴۰۰ / ۹ / ۲۷ صادره از شعبه *که بموجب ان دادنامه بدوی نقض و حکم بر الزام زوج به طلاق زوجه بعلت عسر و حرج زوجه صادر گردیده است. متضمن علل و جهاتی که موجبات نقض و گسیختن دادنامه فرجامخواسته را فراهم اورد نمی‌باشد. زیرا دادنامه موصوف با توجه به محتویات پرونده و استدلال دادگاه تجدیدنظر موافق موازین قانونی اصدار یافته است. و از حیث رعایت اصول و تشریفات دادرسی نیز با خدشه‌ای روبرو نمی‌باشد. بنا به مراتب ضمن رد فرجام‌خواهی و با استناد به ماده ۳۹۶ از قانون ایین دادرسی مدنی دادنامه فرجامخواسته ابرام می‌گردد. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
اقایان و خانمها ب. – م. – س. – م. – م. شهرت همگی د. ف. و خانم ص. و. ن. دادخواستی بطرفیت اقایان و خانمها پ. – ع. – ب. – ع. شهرت همگی د. ف. با وکالت اقای ی. ح. بخواسته نفی ن. از خوانده ردیف اول (اقای پ. د. ف.) را بتاریخ ۱۳۹۹ / ۱۱ / ۵ به دادگاه تقدیم داشته و توضیح داده‌اند که مرحوم م. د. ف. در تاریخ ۱۳۹۸ / ۷ / ۸ درگذشته و در هنگام اعلام ورثه حین الفوت ایشان نام اقای پ. د. ف. نیز به عنوان یکی از وراث ذکر شده است. نظر به اینکه بنا به دلایل و موجود از جمله پرونده مطروحه در امور داوطلبین سازمان *– بر فرزند خواندگی و سایر دلایل و قرائن موجود در مورخه ۱۳۵۱ / ۶ / ۲۰ از *به عنوان فرزند خوانده م. م. د. ف. و خانم ف. ع. ا. ن. گرفته‌شده است. و هیچگونه رابطه صلبی با بطنی نداشته و خواهانها و سایر خواندگان تنها ورثه م. م. د. ف. می‌باشند لذا تقاضای صدور حکم نفی نسب نامبرده به انضمام خسارات وارده را نموده‌اند. (صفحه ۱۱). فتوکپی گواهی حصر وراثت و وکالتنامه وکیل خواهانها نیز پیوست شده است. در برگ انحصار وراثت نام پ. د. ف. در ردیف سوم و به عنوان فرزند مرحوم م. د. ف. قید شده است. (صفحه ۷). پرونده به شعبه *ارجاع شده است. دادگاه دستور تعیین وقت رسیدگی و دعوت طرفین با ارسال نسخه ثانی دادخواست را صادر کرده است. (صفحه ۱۳). خانم ط. ش. به وکالت از طرف اقای پ. د. ف. لایحه‌ای تقدیم و توضیح داده است. که طبق مندرجات شناسنامه پ. د. ف. در تاریخ ۱۳۴۸ / ۴ / ۲ در *متولد شده که مرحوم م. د. ف. (پدر) و خانم ف. ع. ا. ن. مادر وی می‌باشند و مرحوم م. د. ف. در طول زندگی خود که پنجاه سال از تولد خوانده می‌گذشته هیچگاه ادعایی مبنی بر نفی نسب وی نداشته است. ضمنا مرحوم همسران متعددی داشته و وراث فعلی از چند مادر می‌باشند که موکل تنها فرزند خانم ف. ع. ا. ن. و همسر چهارم وی بوده است. (صفحه ۱۸). فتوکپی شناسنامه و کارت ملی اقای پ. د. ف. پیوست شده است. (صفحه ۲۱). بتاریخ ۱۳۹۹ / ۱۱ / ۳۰ دادگاه تشکیل جلسه داده وکلای طرفین حضور یافته‌اند و از خواندگان ب. و ع. و از خواهانها ب. و م. د. ف. حاضر شده‌اند. وکیل خواهانها اظهار داشته پرونده فرزند خواندگی اقای پ. د. ف. در سازمان *موجود می‌باشد. ضمنا در ۱۳۹۸ / ۱۱ / ۲۳ اقای پ. شخصا به ان اداره مراجعه و طی نامه‌ای به اداره سرپرستی صغار و محجورین و به معاونت وقت دادستان مراتب اعلام گردیده است. … وکیل خوانده نیز اظهار داشته دفاعیات بشرح لایحه تقدیمی مورخ ۱۳۹۹ / ۱۱ / ۲۶ می‌باشد. و اضافه کرده است. درخواست صدور شناسنامه از سوی پدر و مادر قطعا حکایت از اقرار مرحوم م. د. ف. و خانم ف. ع. ا. ن. م. ب. فرزند ص. بودن اقای پ. و اقرار به نسب وی می‌باشد. … (صفحه ۲۲ به بعد) دادگاه مراتب را از امور داوطلبین سازمان * (صفحه ۲۹) و همچنین از اداره صغار و محجورین ناحیه ۵ مشهد (صفحه ۲۷) و اداره کل ثبت احوال *در خصوص مورد، استعلام بعمل اورده است. (صفحه ۲۸). اداره ثبت احوال اسناد هویتی خانم ف. ع. ا. ن. و م. د. ف. و پ. د. ف. را اعلام نموده است، در این سند نام مادر پ. د. ف. بانو ف. ذکر شده است. (صفحه بعد از ۳۰ که شماره ندارد.) بتاریخ ۱۴۰۰ / ۱ / ۱۹ مجددا جلسه دادگاه تشکیل و اظهارات حاضرین در دادگاه صورتجلسه شده است. وکیل خواهانها تقاضای معرفی پ. د. ف. جهت ازمایش ژنتیک را نموده است. (صفحه ۳۵ به بعد) دادیار محترم سرپرستی طی نامه ارسالی اعلام نموده پرونده‌ای بنام مرحوم م. د. ف. و خانم ف. ع. ا. ن. در شعبه اول سرپرستی وجود ندارد. در صورت لزوم با دفتر کل سرپرستی مکاتبه نمایند (صفحه ۴۰) نامه شماره ۲۸۹ / م - ۱۳۹۹ / ۱۲ / ۲۷ سازمان *استان *حاکی است. که اقای م. د. ف. و همسرشان خانم ف. ع. ا. فرزند‌ی با نام مستعار ن. ا. فرزند ا. سابق تحت حضانت *سازمان *در تاریخ ۱۳۵۱ / ۶ / ۲۰ به فرزند خواندگی گرفته و بلاصاحب می‌باشد. (صفحه ۴۷). به این نامه فتوکپی نامه‌هایی در ارتباط با موضوع پیوست شده است. لایحه مورخ ۱۴۰۰ / ۲ / ۳۱ وکیل مدافع اقای پ. د. ف. نیز حاکی از ان است. که در برگه مورخ ۱۳۵۱ / ۶ / ۱۸ ملاحظه می‌شود. که از سوی رییس سرپرستی به ریاست شیرخوارگاه قید شده که اقای م. د. ف. تقاضا نموده که پسر بچه‌ای ۲ الی ۳ ساله بلاصاحبی جهت نگهداری به وی داده شود. اینکه این طفل همان طفل اوراق قبلی باشد. یا خیر مشخص نمی‌باشد. (صفحه ۵۶) در جلسه مورخ ۱۴۰۰ / ۲ / ۲۲ دادگاه نیز حاضرین حسب مورد به دفاع از خود در مورد خواسته‌ها و یا رد ادعاها پرداخته‌اند. (صفحه ۵۹ به بعد). دادگاه از پزشکی قانونی استعلام نموده که با ازمایش دی ان‌ای معین کنند که ایا پ. د. ف. برادر م. و ب. د. ف. می‌باشد. یا خیر (صفحه ۶۵) پاسخ مورخ ۱۴۰۰ / ۵ / ۵ پزشکی قانونی پاسخ مقتضی را با توجه به مشکلات موجود مستلزم شش ماه زمان اعلام کرده است. (صفحه ۴۷). نتیجه ازمایش طی نامه مورخ ۱۴۰۰ / ۷ / ۸ چنین اعلام‌شده است. (رابطه نسبی مورد ادعا با واسطه پدر مشترک (برادری) بین پ. د. ف. با م. د. ف. و ب. د. ف. رد می‌گردد.) (صفحه ۶۹). دادگاه در جلسه فوق‌العاده مورخ ۱۴۰۰ / ۷ / ۲۰ ختم رسیدگی را اعلام و پس از اخذ نظر قاضی محترم مشاور مبنی بر نفی نسب پ. د. ف. با دو تن از خواهانها و صدور قرار رد دعوی نسبت به سایر خواهانها (صفحه ۷۰) دادنامه شماره *– ۱۴۰۰ / ۷ / ۲۱ را به اختصار چنین صادر کرده است. در خصوص دعوی اقایان و (خانمها) ب. – م. – م. – س. – م. و ص. ش. همگی د. ف. بطرفیت اقایان و خانمها پ. د. ف. – ع. د. ف. – ب. د. ف. – ع. د. ف. به خواسته نفی نسب اقای پ. د. ف. … نظر به اینکه ارسالی و پاسخ سازمان **با ادعای خواهانها مطابقت دارد. و پس از ازمایش ژنتیکی رابطه نسبی با واسطه پدر مشترک بین پ. د. ف. و اقایان م. و ب. د. ف. رد شده است. مستندا به مفاد و مفهوم ماده ۱۱۷۳ و ۱۲۵۸ قانون مدنی حکم بر نفی نسب خوانده ردیف اول از خواهانها با واسطه پدر مشترک (برادری) صادر می‌گردد. و نسبت به سایر خواندگان به دلیل عدم توجه دعوی قرار رد دعوی صادر می‌کند و نسبت به مطالبه خسارات دادرسی بلحاظ عدم احراز تقصیر حکم به رد دعوی صادر می‌نماید. (صفحه ۷۱ به بعد) اقای پ. د. ف. با وکالت خانم ط. ش. از این رای تجدیدنظرخواهی کرده است. که پرونده در شعبه *مورد رسیدگی واقع‌شده و بموجب دادنامه شماره *– ۱۴۰۰ / ۸ / ۲۹ رای بدوی تایید شده است. (صفحه ۹۴). اقای پ. د. ف. با وکالت خانم ط. ش. وکیل پایه یک دادگستری از این رای فرجامخواهی کرده و توضیح داده است. که فرزند ان می‌توانند از نظر ژنتیکی به مادر خود بیشتر نزدیک باشند تا پدر بنابراین نفی نسب به صرف ازمایش دی ان‌ای خلاف بین شرع و قانون می‌باشد. با توجه به اینکه مرحوم دارای ۴ همسر و حداقل بجز موکل دارای هشت فرزند دیگر بوده پذیرش فرزند اضافه انهم با وجود اولاد پسر و دختر و از هر جنس چند نفر قاعدتا قابلیت تصور را نداشته و اصولا نمی‌تواند موید صحت اظهارات خواهان باشد. مشروح لایحه مربوطه بهنگام شور قرائت می‌شود. پرونده به دیوان عالی کشور ارسال رسیدگی به این شعبه ارجاع شده است. توضیحا وکیل فرجامخواندگان نیز لایحه‌ای تقدیم و درخواست تایید رای فرجامخواسته را نموده است، این شعبه پس از تهیه گزارش مبسوط سرانجام بموجب دادنامه شماره * ۰۰ / ۱۱ / ۲۴ چنین رای صادر کرده است. در خصوص فرجامخواهی اقای پ. د. ف. با وکالت خانم ط. ش. وکیل پایه یک دادگستری نسبت به دادنامه فرجامخواسته که بموجب ان دعوی اقایان و خانمها ب. – م. – س. – م. – م. شهرت همگی د. ف. و خانم ص. و. ن. بطرفیت فرجامخواه دایر بر نفی نسب وی با مرحوم م. د. ف. به عنوان رابطه پدر و فرزند‌ی به صدور حکم به نفع خواهانها منتهی شده است. با عنایت به اینکه در شناسنامه و کارت ملی متعلق به فرجامخواه که اسناد رسمی محسوب می‌شوند نام پدر وی م. اعلام گردیده است. که بمستفاد از محتویات پرونده شناسنامه مذکور توسط مرحوم م. د. ف. اخذ شده است. ثانیا مرحوم م. د. ف. در زمان حیات خود هیچگاه ادعایی در مورد نفی نسب فرجامخواه نداشته و مدرکی نیز در مورد ادعای نفی نسب توسط ان مرحوم از سوی فرجامخواندگان ارائه نشده است. ثالثا در شمار ادله اثبات دعوی که در ماده ۱۲۵۸ قانون مدنی و ماده ۱۹۴ به بعد قانون ایین دادرسی مدنی احصای شده‌اند نظر کارشناس نسبت به اقرار و اسناد رسمی از اهمیت کمتری برخوردار می‌باشد. رابعا نتیجه ازمایش ژنتیکی (دی ان‌ای) تنها حاکی از انست که بین اقایان پ. – م. و ب. د. ف. رابطه برادری وجود ندارد. که این امر نمی‌تواند بصورت اساسی نافی رابطه پدر و فرزند‌ی بین پ. و م. باشد. زیرا بلحاظ فوت م. امکان ازمایش مذکور وجود نداشته است. خامسا در مورد نامه سازمان *نیز چون هویت طفلی که از سوی انها به مرحوم م. واگذار شده بدرستی مشخص نمی‌باشد. بطور قطع نمی‌توان پذیرفت که پ. د. ف. همان طفلی است. که از سازمان *تحویل گرفته‌شده است. مضافا به اینکه حسب اظهارات طرفین مرحوم م. دارای چند زن بوده که از انان اولاد متعدد نیز داشته است. که با این وصف درخواست طفل اضافی از سوی ان مرحوم نیز بعید و غیر متعارف بنظر می‌رسد سادسا گواهی حصر وراثت مورخ ۱۳۹۸ / ۸ / ۲۸ بنا بتقاضای خانم س. د. ف. که خود یکی از ورثه مرحوم م. د. ف. می‌باشد. صادر شده است. و به عبارت دیگر خانم س. د. ف. که از خواهانهای اولیه پرونده و از فرجامخواندگان فعلی است. با استناد به شهادت شهود، اقرار به وراثت پ. د. ف. نموده است. (صفحه ۷). بنا به مراتب دادنامه فرجامخواسته نمی‌تواند مورد تایید قرار گیرد و مستندا به بند ج ماده ۴۰۱ قانون ایین دادرسی مدنی با نقض دادنامه فرجامخواسته رسیدگی مجدد به شعبه دیگر از دادگاه‌های محترم تجدیدنظر شعبه *ارجاع می‌شود. پس از بازگشت پرونده رسیدگی به شعبه *ارجاع شده است. (صفحه ۱۲۷). و ان دادگاه در وقت فوق‌العاده تشکیل جلسه داده و با اعلام ختم رسیدگی دادنامه شماره ۹۰۰۰ * ۰۱ / ۲ / ۸ پس از ذکر مقدمه چنین رای داده است. (… با توجه به اینکه از ناحیه تجدیدنظرخواه دلیلی که اساس و ارکان رای فوق را مخدوش و متزلزل نماید. بگونه‌ای که بی اعتباری و نقض انرا فراهم سازد ارائه نشده و با لحاظ محتویات پرونده ازجمله اظهارات طرفین به شرح صورتجلسات تنظیمی، نتیجه استعلام بعمل امده از سازمان **و نیز ازمایش (دی ان‌ای) که موید ادعای تجدیدنظرخواندگان و عدم وجود رابطه نسبی تجدیدنظرخواه با واسطه پدر به برادران خود به دلیل عدم تجانس ژنتیکی، عدم وجود برادر و یا خواهر ابوینی و یا امی دیگری برای تجدیدنظرخواه که ظاهرا با استعلام بعمل امده از ثبت احوال و پاسخ ان به شرح برگ ۳۰ مکرر پرونده خانم ف. ع. ا. ن. علی‌رغم ازدواجهای متعدد صاحب اولادی نشده و با توجه به نامه سازمان *مبادرت به اخذ فرزند م. نموده و تجدیدنظرخواه را به ع. فرزند خوانده اختیار نموده، رای مورد اعتراض مطابق موازین قانونی صادر گردیده، دادگاه تجدیدنظرخواهی بعمل امده را به جهت عدم انطباق با جهات مندرج در ماده ۳۴۸ قانون ایین دادرسی مدنی مردود اعلام و به استناد ماده ۳۵۸ همین قانون رای تجدیدنظرخواسته را تایید می‌نماید. …). اقای پ. د. ف. با وکالت خانم ط. ش. وکیل پایه یک دادگستری از این رای درخواست فرجام کرده و توضیح داده است. که اولا گواهی حصر وراثت توسط یکی از وراث مرحوم م. د. ف. بنام خانم س. د. ف. اخذ شده که به صراحت اقرار به نسب موکل به مرحوم م. د. ف. نموده است. ثانیا فرزند خواندگی مستلزم صدور حکم دادگاه از ابتدا بوده و می‌باشد. به علاوه نام موکل در شناسنامه مرحومه ف. ع. ا. ن. ب. ع. فرزند م. ایشان و اقای م. د. ف. قید شده است. مرحوم م. د. ف. دارای ۴ همسر و ۹ فرزند دیگر بوده و حتی یک فرزند پس از موکل متولد می‌گردد.، لذا چگونه کسی که ۸ فرزند داشته یک کودک اضافه را به فرزند خواندگی قبول می‌نماید. در حالیکه بعدا نیز صاحب فرزند دیگری می‌شود. … (صفحه ۱۶۱). اقای ی. ح. ب. از طرف عده‌ای از خواهانهای اولیه ضمن پاسخ به دادخواست فرجامخواهی اینگونه توضیح داده است. که ۱ -شناسنامه ماخوذه برای فرجامخواه با استناد به پرونده فرزند خواندگی ایشان صادر شده و صرف قید نام پدر و مادر در شناسنامه دلیل بر اثبات نسب وی محسوب نمی‌شود. ۲ -اگر پدر موکل در طول زندگی اقدامی در این خصوص نکرده جهت حفظ کیان خانواده قدم برداشته است. ۳ -دلیل اینکه مرحوم د. ف. دست به این اقدام زده این بوده که همسر وی خانم ف. ع. ا. فرزند د. نمی‌شده است. ۴ -اقدام موکلین به هیچ عنوان جنبه مالی نداشته چرا که اولا ماترکی از مرحوم پدرشان باقی نمانده جز یک‌منزل که در حال حاضر مادرشان در ان سکونت دارد. ثانیا موکلین از وضعیت مالی مناسبی برخوردار بوده و چنین نیتی نداشته‌اند … (صفحه ۱۶۶) لوایح طرفین مشروح است. که در صورت نیاز به هنگام شور قرائت می‌شود. پرونده به دیوان عالی کشور ارسال، پیرو سابقه رسیدگی به این شعبه (شعبه *) ارجاع شده است. 
. 
هیات شعبه در تاریخ بالا تشکیل گردید. پس از قرائت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۹۰۰۰ * ۰۱ / ۲ / ۸ فرجامخواسته مشاوره نموده چنین رای می‌دهد:. رأی شعبه دیوان عالی کشور. رای شعبه
. 
در خصوص فرجامخواهی اقای پ. د. ف. با وکالت خانم ط. ش. وکیل پایه یک دادگستری بطرفیت اقایان و خانمها س. - م. - م. - ص. - ب. - م. - ع. - ع. - ب. ش. همگی د. ف. (فرجامخواندگان) نسبت به دادنامه فرجامخواسته که بموجب ان دعوی نخستین فرجامخواندگان علیه اقایان و خانمها پ. - ع. - ب. - ع. شهرت همگی د. ف. بخواسته نفی نسب از اقای پ. د. ف. (فرجامخواه فعلی) در رابطه پدر، فرزند‌ی با م. م. د. ف. منتهی به صدور حکم نفی نسب برادری فرجامخواه با دو تن از فرجامخواندگان به اسامی م. و ب. ش. هر دو د. ف. ب. ع. فرزند م. مرحوم م. د. ف. شده است. صرفنظر از موارد ذیل (۱ -مفاد دعوی اولیه فرجامخواندگان حاکی از انست که اقای پ. د. ف. ر. فرزند م. مرحوم م. د. ف. و خانم ف. ع. ا. ن. نمی‌دانند و به عبارتی دیگر خواهانهای اولیه ادعای نفی نسب فرجامخواه با والدین مذکور را دارند در حالیکه دادگاه محترم بر اساس نتایج ازمایش (دی- ان- ای) رابطه برادری بین اقایان پ. د. ف. و م. و ب. ش. هر دو د. ف. از پدر مشترک را نفی نموده که با خواسته اولیه منطبق نبوده و بنحوی خارج از خواسته محسوب می‌شود. ۲ -با فرض اینکه دادگاه فقدان رابطه برادری بین نامبردگان را احراز کرده باشد. این امر ربطی به نفی رابطه پدر و فرزند‌ی بین فرجامخواه و م. م. د. ف. ندارد. ۳ -در دادخواست نخستین فرجامخواندگان علاوه بر نام پ. که دعوی متوجه وی بوده است. نامهای ع. - ب. و ع. را نیز به عنوان خوانده ذکر نموده‌اند که اساسا ادعا ربطی به انان نداشته کما اینکه دادگاه محترم بدوی نیز به این امر اشاره کرده است. با این وصف اصولا با عنایت به جهات ذیل اولا ماده ۱۲۵۸ قانون مدنی ادله اثبات دعوی را چنین برشمرده است. ۱ -اقرار ۲ -اسناد کتبی ۳ -شهادت ۴ - * ۵ -قسم و از ماده ۱۹۴ تا ماده ۲۵۷ به بعد قانون ایین دادرسی مدنی ادله اثبات ادعا را اینگونه احصای کرده است. (اقرار- اسناد- گواهی- معاینه محل و تحقیق محلی- رجوع به کارشناسی) ملاحظه می‌شود. که در هر دو مورد نظر کارشناس و اماره (نظر ازمایشگاه) در مراحل اخر و بعد از اقرار- اسناد و شهادت بیان گردیده است. و به عبارت دیگر درجه اهمیت کارشناسی و اماره به مراتب کمتر از سایر دلایل به حساب امده است. ثانیا- یکی از خواهانهای اصلی بنام خانم س. د. ف. درخواست صدور گواهی حصر وراثت کرده است. که بر اساس ان گواهی انحصار وراثت مورخ ۱۳۹۹ / ۸ / ۲۸ صادر شده است. (صفحه ۷). و در ان گواهی اقای پ. د. ف. ب. ع. فرزند م. م. د. ف. معرفی‌شده و در واقع متقاضی گواهی مذکور به فرزند‌ی وی اقرار کرده است. که نتیجتا انکار بعد از اقرار مسموع نیست، مضافا به اینکه گواهی حصر وراثت صادره سند رسمی محسوب است. و نظر کارشناس نسبت به اقرار و سند رسمی از اعتبار کمتری برخوردار می‌باشد. ثالثا- در شناسنامه خانم ف. ع. ا. ن. همسر وی بنام م. د. ف. و فرزند و. بنام پ. د. ف. معرفی‌شده‌اند. (صفحه ۳۰ مکرر). و در شناسنامه و کارت ملی پ. د. ف. نیز نام پدر م. و نام مادر ف. اعلام‌شده است. (صفحه ۲۱). که اسناد رسمی مذکور نیز خلاف خواسته فرجامخواندگان را نشان می‌دهد. رابعا-استناد به نامه مورخ ۱۳۹۹ / ۱۲ / ۲۷ سازمان *استان *در مورد سپردن فرزند‌ی بنام مستعار ن. به اقای م. د. ف. (صفحه ۴۷) نیز با ایراد مواجه است. زیرا دلیلی بر اینکه فرزند مذکور همین اقای پ. د. ف. باشد. وجود ندارد. خامسا-مرحوم م. د. ف. در زمان حیات خود اقرار به فرزند‌ی اقای پ. د. ف. کرده و برای او به عنوان فرزند خود شناسنامه گرفته و در طول زندگانی خود نیز رابطه پدر، فرزند‌ی را با فرجامخواه نفی نکرده است، بنا به مراتب رای دادگاه که مفادا اصرار بر نفی نسب فرجامخواه با مرحوم م. د. ف. به عنوان (پدر و فرزند‌ی) دارد. با اصول و موازین قانونی و قضایی منطبق نبوده و این شعبه همچنان بر نظر خود مبنی بر رد ادعای فرجامخواندگان باقی است. لذا پرونده را بنظر معاونت محترم قضایی دیوان عالی کشور می‌رساند تا در صورت موافقت دستور فرمایند به استناد قسمت اخیر ماده ۴۰۸ قانون ایین دادرسی مدنی موضوع در هیات محترم عمومی اصراری شعب حقوقی دیوان عالی کشور مطرح شود. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
در تاریخ ۱۴۰۰ / ۳ / ۱۸ خانم پ. ب. با وکالت اقای ش. س. بطرفیت اقای ا. ص. پ. دادخواست بخواسته طلاق بعلت عقیم بودن زوج تقدیم دادگاه می‌نماید. و در شرح خواسته بیان‌شده که مدت ۹ سال است. ازدواج‌کرده‌اند و بعلت عقیم بودن زوج بچه‌دار نشده‌اند. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۶ / ۱ با حضور وکیل خواهان و شخص خوانده تشکیل می‌شود. وکیل خواهان بیان می‌دارد. خواسته بشرح دادخواست تقدیمی است. و خوانده بیان می‌دارد. همسرم تخمدان ندارد. (احتمالا منظورش تخمک است) و تخمدان از خانم دیگر گرفتند و از من اسپرم گرفتند و فریز چنین صورت گرفته است. و حاضرم پزشکی قانونی بروم تا مشخص شود. عیب از من بوده یا همسرم و همسرم را نیز به پزشکی قانونی معرفی کنید. دادگاه قرار ارجاع امر به داوری صادر می‌کند (برگ ۶۹). و زوجین نیز جهت اینکه مشکل ناباروری از ناحیه کدامیک از انها می‌باشد. به پزشکی قانونی معرفی می‌شوند (برگ ۷۲). نظر داور زوجه بر عدم سازش زوجین اعلام می‌شود. (برگ ۸۰). نظر داور زوج نیز حکایت از عدم سازش زوجین دارد. (برگ ۹۴). نظریه پزشکی قانونی در خصوص زوجه بدین شرح اعلام می‌شود.: در عکس رنگی سال ۹۲ حفره رحم طبیعی و هر دو لوله باز بوده‌اند. در معاینه از مهبل، طبیعی گزارش‌شده است. با توجه به سن ایشان امکان بارداری با تخمک اهدایی دارند. (برگ ۹۹). نظریه پزشکی قانونی در خصوص زوج چنین است: حسب بررسی تخصصی و تشخیصی انجام‌شده نامبرده در حال حاضر بطور طبیعی توانایی بارور شدن ندارد. ولی با روشهای کمک باروری امکان باروری وجود دارد. (برگ ۱۰۵). دادگاه ختم رسیدگی را اعلام و مطابق دادنامه شماره ۱ * ۰۰ / ۹ / ۱۳ و با توجه به نظریه پزشکی قانونی در مورد زوج دعوی خواهان را محرز ندانسته و حکم بر بطلان ان صادر می‌گردد. (برگ ۱۰۹). این دادنامه در مرحله تجدیدنظر قرار تلقی و با نقض ان طی دادنامه شماره ۱ * ۰۰ / ۱۰ / ۲۶ شعبه *پرونده جهت رسیدگی مجدد به دادگاه محترم بدوی اعاده می‌گردد. (برگ ۱۱۳). دادگاه خانواده پس از رسیدگی مجدد و مطابق دادنامه شماره ۱ * ۰۰ / ۱۲ / ۲۴ و با توجه به اینکه مشکل عدم توانایی در باروری به صورت طبیعی از ناحیه زوجه نیز می‌باشد. لذا دادگاه حکم بر بطلان دعوی زوجه صادر می‌نماید. (برگ ۱۲۸). وکیل زوجه به این رای اعتراض می‌کند و تجدیدنظرخواهی در شعبه *رسیدگی و بموجب دادنامه شماره * ۰۱ / ۲ / ۱۱ و ضمن رد تجدیدنظرخواهی دادنامه بدوی تایید می‌گردد. وکیل زوجه فرجامخواهی نموده و تقاضای نقض دادنامه را کرده است. که مشروح لایحه فرجامخواهی در هنگام شور قرائت می‌گردد. تبادل لوایح انجام و زوج پاسخ داده و ضمن رد اظهارات فرجامخواه تقاضای ابرام دادنامه را کرده است. سپس پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۰۱ / ۲ / ۱۱ فرجامخواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
فرجامخواهی خانم پ. ب. با وکالت اقای ش. س. بطرفیت اقای ا. ص. پ. نسبت به دادنامه شماره * ۰۱ / ۲ / ۱۱ شعبه *وارد و موجه می‌باشد. زیرا با توجه به شرط مندرج در عقدنامه و بچه‌دار نشدن زوجین بعد از گذشتن مدت ۹ سال از ازدواج انها و نظریه پزشکی قانونی در خصوص زوج بر اینکه بطور طبیعی توانایی باردار شدن ندارد. (برگ ۱۰۵ پرونده) لذا شرط دهم از شروط ضمن عقد نکاح محقق به نظر می‌رسد و با پذیرش فرجامخواهی و مستندا به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و پرونده در اجرای بند ج ماده ۴۰۱ قانون مرقوم جهت رسیدگی و صدور حکم مجدد به دادگاه همعرض دادگاه محترم صادرکننده حکم منقوص ارجاع می‌گردد. 
. 
شعبه *
. 
رییس: س. ب. مستشار: ح. م. مستشار: م. ا. 
. 
. 
<#>
. رأی متن رأی. رای شعبه
. 
در خصوص فرجامخواهی خانم م. م. نسبت به دادنامه فرجامخواسته که بموجب ان دعوی نخستین فرجامخواه بطرفیت اقای ر. ا. (فرجامخوانده) بخواسته طلاق در مرحله تجدیدنظر منتهی به صدور رای به غیر قابل اجابت بودن دعوی فرجامخواه منتهی شده است. با عنایت به موارد ذیل حسب محتویات پرونده زوجین با یکدیگر اختلافاتی داشته‌اند که نمی‌توان انرا موضوعی عادی تلقی نمود از جمله حسب قرار مورخ ۱۴۰۰ / ۸ / ۱۹ صادره از دادسرای ناحیه پنج شعبه *اقای ر. ا. از همسرش خانم م. م. و پدر وی اقای ح. م. شکایتی مبنی بر سرقت مطرح کرده است. که صرفنظر از نتیجه ان که قرار منع تعقیب بوده است. اصولا این امر حاکی از اختلاف عمیق زوجین می‌باشد. ۲ -داوران زوج موفق به ایجاد صلح و سازش بین انان نشده‌اند. ۳ -شورای حل اختلاف نتوانسته است. بین زوجین تفاهم و سازش ایجاد کند. ۴ -تلاشهای دادگاه نخستین برای ایجاد اشتی بین زوجین موفق نشده است. ۵ *تبصره ذیل ۱۱۳۰ قانون مدنی وضعیتی که در ان ادامه زندگی زوجین امکان‌پذیر نباشد. به عنوان عسر و حرج تلقی می‌شود. ۶ -زوجه (فرجامخواه) در قبال طلاق مقدار معتنابهی از مهریه خود را بذل کرده است. که این امر نیز حکایت از کراهت شدید وی به ادامه زندگی و عسر و حرج محسوب می‌شود. لذا مستندا به بند ج ماده ۴۰۱ قانون ایین دادرسی مدنی دادنامه فرجامخواسته نقض و رسیدگی مجدد به شعبه دیگر از محاکم محترم تجدیدنظر *ارجاع می‌شود. تا چنانچه مساعی دادگاه در ایجاد سازش و تفاهم بین زوجین بی‌نتیجه ماند تصمیم مقتضی اتخاذ نمایند. 
. 
شعبه *
. 
رییس: س. ب. مستشار: م. ا. مستشار: ح. م.. رأی خلاصه جریان پرونده. خلاصه جریان پرونده: 
. 
خانم م. م. با وکالت اقای م. ب. وکیل پایه یک دادگستری دادخواستی بطرفیت اقای ر. ا. را در تاریخ ۱۴۰۰ / ۶ / ۱۷ به دادگاه تقدیم داشته و توضیح داده است. که بتاریخ ۱۳۸۶ / ۵ / ۱۱ با خوانده ازدواج‌کرده که ثمره این ازدواج دو فرزند می‌باشد. بلحاظ اینکه قادر به ادامه زندگی نمی‌باشد. بر روی برگ دادخواست نیز نوشته‌شده مهریه غیر از ۱۴ سکه بذل می‌گردد. چون کراهت دارد. (صفحه ۲) پرونده در شوراهای حل اختلاف شعبه *مطرح گردیده است. که چون زوجین حاضر به سازش نشده‌اند پرونده به دادگاه ارسال‌شده است. (صفحه ۸) وکالتنامه اقایان س. ج. و ع. خ. وکلای پایه یک دادگستری که به عنوان وکیل خانم م. م. معرفی‌شده‌اند پیوست می‌باشد. (صفحه ۱۲). وکالتنامه‌های م. ب. وکیل پایه یک دادگستری نیز پیوست گردیده است. (صفحه ۱۹). پس از تعیین وقت و دعوت طرفین دادگاه بتاریخ ۱۴۰۰ / ۹ / ۲۸ تشکیل جلسه داده و وکیل خواهان اظهار داشته تقاضای رسیدگی به شرح دادخواست می‌باشم. خوانده اظهار داشته خود و خانواده را دوست دارم. و دو فرزند داریم دوقلو یازده ساله چگونه می‌توانم جدا شوم خواهان اظهار داشته کل مهریه غیر از ۱۴ سکه را در قبال طلاق بذل می‌کنم کراهت دارم. خوانده اظهار داشته به هیچ عنوان طلاق نمی‌دهم به شدت مخالف طلاق هستم. (صفحه ۲۳). دادگاه قرار ارجاع امر به داوری صادر کرده است. (صفحه ۲۴). خواهان طی لایحه‌ای اقای م. ب. را از وکالت خود عزل کرده است. (صفحه ۲۹). سند رسمی مورخ ۱۳۹۹ / ۱۲ / ۱۴ که ضمن ان اقای ر. ا. به اقای پ. ا. وکالت بلاعزل و بصورت مطلق داده است. که عنداللزوم با مراجعه به محاکم همسر وی را مطلقه نماید. نیز پیوست گردیده است. (صفحه ۳۵). داور زوجه نظر خود را که حاکی است. قادر به ایجاد صلح و سازش بین زوجین نشده است. را اعلام کرده است. (صفحه ۳۸). نظر داور زوج که حاکی است. اختلاف ناچیز و قابل‌حل می‌باشد. نیز واصل شده است. (صفحه ۴۲). شعبه *پس از اعلام ختم رسیدگی بموجب دادنامه شماره * ۰۰ / ۱۱ / ۱۹ بنا به دلایل احصایی و با ذکر دلایل مذکور در دادنامه گواهی عدم امکان سازش جهت مطلقه نمودن خواهان را به استناد مواد ۱۱۳۰ قانون مدنی و ۳۳۰ - ۳۳۴ قانون ایین دادرسی مدنی و سایر مواد مذکور در رای صادر کرده است. (صفحه ۵۳). خانم س. ج. وکیل پایه یک دادگستری بوکالت از سوی اقای ر. ا. معرفی‌شده است. (صفحه ۵۸). ایشان ب. لت از سوی اقای ر. ا. از این رای تجدیدنظرخواهی کرده است. (صفحه ۶۵). که شعبه *بموجب دادنامه شماره * ۰۱ / ۲ / ۱۷ با استدلال منعکس در دادنامه رای تجدیدنظرخواسته را نقض کرده و خواسته را غیرقابل اجابت اعلام نموده است. (صفحه ۱ پرونده پیوست). خانم م. م. از این رای درخواست فرجام کرده و توضیح داده است. که اهمیت فرزند ان برای مادر بیش از اهمیتی است. که قضات محترم قایل می‌باشند. فرزند ان در محیط پر از تنش و مناقشه اسیب روحی و جسمی بیشتری می‌بینند و اینجانب برابر قانون حق دارم. برای رهایی خود در مقام اثبات کراهت برایم، عدم اشتغال زوج به کار معین و قطعی کفاف زندگی چهار نفر را ندارد. (صفحه ۲۹ جلد پیوست) وکیل فرجامخوانده نیز با تقدیم لایحه‌ای تقاضای ابرام رای صادره را کرده است. مشروح لوایح مربوطه بهنگام شور قرائت می‌شود. پرونده به دیوان عالی کشور ارسال، رسیدگی به این شعبه ارجاع شده است. توضیحا دادنامه فرجامخواسته در تاریخ ۱۴۰۱ / ۲ / ۳۱ به وکلای فرجامخواه ابلاغ‌شده، فرجامخواه در تاریخ ۱۴۰۱ / ۳ / ۱۷ دادخواست خود را تقدیم نموده است. 
. 
هیات شعبه در تاریخ بالا تشکیل گردید. پس از قرائت گزارش اقای س. ب. عضو ممیز و ملاحظه اوراق پرونده در خصوص دادنامه شماره * ۰۱ / ۲ / ۱۷ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی خانم م. م. نسبت به دادنامه فرجامخواسته که بموجب ان دعوی نخستین فرجامخواه بطرفیت اقای ر. ا. (فرجامخوانده) بخواسته طلاق در مرحله تجدیدنظر منتهی به صدور رای به غیر قابل اجابت بودن دعوی فرجامخواه منتهی شده است. با عنایت به موارد ذیل حسب محتویات پرونده زوجین با یکدیگر اختلافاتی داشته‌اند که نمی‌توان انرا موضوعی عادی تلقی نمود از جمله حسب قرار مورخ ۱۴۰۰ / ۸ / ۱۹ صادره از دادسرای ناحیه پنج شعبه *اقای ر. ا. از همسرش خانم م. م. و پدر وی اقای ح. م. شکایتی مبنی بر سرقت مطرح کرده است. که صرفنظر از نتیجه ان که قرار منع تعقیب بوده است. اصولا این امر حاکی از اختلاف عمیق زوجین می‌باشد. ۲ -داوران زوج موفق به ایجاد صلح و سازش بین انان نشده‌اند. ۳ -شورای حل اختلاف نتوانسته است. بین زوجین تفاهم و سازش ایجاد کند. ۴ -تلاشهای دادگاه نخستین برای ایجاد اشتی بین زوجین موفق نشده است. ۵ *تبصره ذیل ۱۱۳۰ قانون مدنی وضعیتی که در ان ادامه زندگی زوجین امکان‌پذیر نباشد. به عنوان عسر و حرج تلقی می‌شود. ۶ -زوجه (فرجامخواه) در قبال طلاق مقدار معتنابهی از مهریه خود را بذل کرده است. که این امر نیز حکایت از کراهت شدید وی به ادامه زندگی و عسر و حرج محسوب می‌شود. لذا مستندا به بند ج ماده ۴۰۱ قانون ایین دادرسی مدنی دادنامه فرجامخواسته نقض و رسیدگی مجدد به شعبه دیگر از محاکم محترم تجدیدنظر *ارجاع می‌شود. تا چنانچه مساعی دادگاه در ایجاد سازش و تفاهم بین زوجین بی‌نتیجه ماند تصمیم مقتضی اتخاذ نمایند. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
بموجب دادنامه شماره * ۰۰ / ۱۲ / ۲۴ صادره از شعبه *در خصوص دادخواست اقایان خ. ب. و م. ا. و ح. ر. بطرفیت اقایان ز. و م. ب. بخواسته اثبات حقابه در *در محل معروف به ک. و مالا تعیین حقابه و با استناد به ماده ۱۹ قانون توزیع عادله اب قرار عدم صلاحیت به شایستگی در رسیدگی کمیسیون ماده ۱۹ ان قانون صادر و پرونده در اجرای ماده ۲۸ قانون ایین دادرسی مدنی به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص تشخیص صلاحیت مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
با توجه به اینکه موضوع پرونده ترافعی بوده و نیاز به رسیدگی قضایی جهت اثبات حقابه خواهانها دارد. و فرض مذکور در ماده ۱۹ قانون توزیع عادلانه اب در حالیست که اشخاص در گذشته حقابه داشته‌اند و تبدیل ان به اجازه مصرف معقول در صلاحیت هیات‌های ۳ نفری مندرج در ماده قانونی مرقوم قرارگرفته است. لذا قرار عدم صلاحیت صادره بر خلاف موازین قانونی تشخیص داده‌شده و با استناد به ماده ۲۸ قانون ایین دادرسی مدنی ضمن نقض ان پرونده جهت ادامه رسیدگی به شعبه *اعاده و ارجاع می‌گردد. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
بموجب دادنامه شماره ۱ * ۰۰ / ۱۲ / ۱۹ صادره از سازمان ** در خصوص دعوی اقای م. خ. علیه خانم م. ب. و سازمان *بخواسته ابطال اجراییه صادره از سازمان *به شماره ۱ * ۰۰ / ۸ / ۱۱ و توقیف عملیات اجرایی و مطالبه خسارت دادرسی با این استدلال که: ترتیب اجرای مفاد اسناد رسمی و عملیاتی که اجرا متوقف بر ان است. طبق ماده ۸ قانون اصلاح بعضی از مواد قانون ثبت و قانون دفاتر اسناد رسمی، بموجب ایین نامه اجرای مفاد اسناد رسمی لازم‌الاجرا و طرز رسیدگی به شکایت از عملیات اجرایی دانسته شده و در ماده ۱۶۹ ایین نامه اخیر این وظیفه بعهده و در صلاحیت رییس ثبت محل مقرر گردیده است. و از انجایی که مرجع مذکور از مراجع غیرقضایی است. و بررسی و تصمیم‌گیری در مورد خواسته خواهان با توجه به شرحی که اظهار نموده است. به عهده رییس ثبت محل است. لذا دادگاه خود را صالح به رسیدگی ندانسته و با استناد به ماده ۲۸ قانون ایین دادرسی مدنی قرار عدم صلاحیت به شایستگی مرجع مذکور صادر و پرونده جهت تشخیص صلاحیت به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص تشخیص صلاحیت مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
با توجه به موضوع خواسته که ابطال اجراییه ثبتی و توقیف عملیات اجرایی می‌باشد. لذا موضوع خارج از شمول ماده ۱۶۹ ایین نامه اجرای مفاد اسناد رسمی لازم الاجرای و طرز رسیدگی به شکایت از عملیات اجرایی بوده و رسیدگی به دعاوی مطروحه در صلاحیت محاکم دادگستری است. بنا به مراتب و مستندا به ماده ۲۸ از قانون ایین دادرسی مدنی ضمن نقض قرار عدم صلاحیت صادره پرونده جهت ادامه رسیدگی به شعبه *اعاده و ارسال می‌گردد. 
. 
شعبه *
. 
رییس: س. ب. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
پیرو گزارش مورخ ۱۴۰۰ / ۹ / ۲۹ و بدین خلاصه که بر اساس دعوی خانم ف. ب. ک. بطرفیت اقای س. ع. خ. بخواسته طلاق شعبه دوم دادگاه خانواده شهرستان تبریز بموجب دادنامه شماره ۶۵۶۶۷۰ - ۱۴۰۰ / ۱ / ۳۱ حکم به بطلان دعوی خواهان صادر کرده است. (صفحه ۲۹) که پس از تجدیدنظرخواهی خانم ف. ب. ک. شعبه سیزدهم دادگاه تجدیدنظر استان اذربایجان شرقی پس از رسیدگی بموجب دادنامه شماره ۰۵۶۸۷۱۲۹ - ۱۴۰۰ / ۷ / ۲۶ رای بدوی را نقض و حکم به الزام زوج به طلاق زوجه صادر کرده است. (صفحه ۴۳) اقای س. ع. از این رای فرجامخواهی کرده است. که پرونده در این شعبه (شعبه ۳۷ دیوان عالی کشور) مطرح‌شده و پس از تهیه گزارش مبسوط که نیاز به تکرار ندارد. و بموجب دادنامه شماره ۷۰۷۳۴۴ - ۱۴۰۰ / ۹ / ۲۹ با توجه به اینکه دادگاه‌های بدوی و تجدیدنظر موضوع را به داوری ارجاع نکرده‌اند رای فرجامخواسته را نقض کرده و پرونده را به جهت رفع نقص به دادگاه اعاده نموده است. (صفحه ۵۴ به بعد) پرونده بار دیگر در شعبه محترم سیزدهم تجدیدنظر استان اذربایجان شرقی مطرح‌شده است. و ان دادگاه موضوع را به داوری ارجاع نموده و نظریه داوران زوجین نیز واصل شده که داور زوج نظر به عدم پذیرش درخواست طلاق داشته و داور زوجه به پذیرش درخواست کتبا نظر داده است. (صفحه ۶۲ و ۶۳) و سپس دادگاه پس از رفع نقص مجددا بموجب دادنامه شماره * ۵ - ۱۴۰۰ / ۱۲ / ۲۳ به استناد مواد ۱۱۳۰ و ۱۱۴۵ قانون مدنی و مواد ۲۶ و ۲۷ و ۲۸ قانون حمایت خانواده مصوب سال ۱۳۹۱ و سایر مواد مذکور در رای و با ذکر شرایط طلاق حکم به الزام زوج به طلاق خانم ف. ب. ک. را صادر کرده است. (صفحه ۶۶) اقای س. ع. خ. ان از این رای فرجامخواسته و نقض انرا خواستار شده است. (صفحه ۷۲) خانم ف. ب. ک. نیز در پاسخ لایحه فرجامخواه لایحه‌ای تقدیم کرده و ضمن ان درخواست رد فرجامخواهی زوج را نموده است. (صفحه ۷۴) مشروح لوایح طرفین بهنگام شور قرایت می‌شود. پرونده به دیوان عالی کشور ارسال پیرو سابقه به این شعبه ارجاع شده است. 
. 
هیات شعبه در تاریخ بالا تشکیل گردید. پس از قرایت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۶۶۹۱۵ - ۱۴۰۰ / ۱۲ / ۲۳ مورخ ۱۴۰۰ / ۱۲ / ۲۳ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی اقای س. ع. نسبت به دادنامه فرجامخواسته که بموجب ان دعوی نخستین خانم ف. ب. ک. (فرجامخوانده) بطرفیت وی بخواسته طلاق منتهی به صدور حکم به الزام زوج به طلاق فرجامخوانده شده است. با عنایت به مجموع محتویات پرونده محاکماتی مربوطه از جمله ۱ -سند ازدواج پیوست دادخواست ۲ -اظهارات زوجین در جریان رسیدگی- اظهارنظر داوران زوجین که موفق به ایجاد صلح و تفاهم بین انان نشده‌اند ایرادی اساسی از نظر شکلی و ماهوی که موجبات نقض دادنامه فرجامخواسته را فراهم اورد از سوی فرجامخواه وارد نشده است. لذا با رد فرجامخواهی اقای س. ع. خ. ان مستندا به ماده ۳۷۰ قانون ایین دادرسی مدنی دادنامه فرجامخواسته ابرام می‌شود. 
. 
شعبه ۳۷ دیوان عالی کشور
. 
رییس: س. ب. مستشار: ح. م. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه *بخش چاروسا در خصوص دادخواست اقای س. م. ز. فرزند س. بطرفیت سازمان *بخش چاروسا بخواسته تقاضای صدور حکم مبنی بر ابطال شناسنامه از حیث سن و تاریخ تولد و تاریخ صدور (مندرجات شناسنامه) و الزام سازمان *چاروسا به صدور شناسنامه جدید با درج مشخصات جدید از لحاظ سن و تاریخ تولد و تاریخ صدور در اسناد سجلی، به موجب دادنامه شماره ۰ * ۰۰ / ۱۲ / ۱۸ با این استدلال که: تغیر سن در صلاحیت سازمان *مستقر در سازمان *می باشد.، مستند به ماده واحده قانون حفظ اعتبار اسناد سجلی و جلوگیری از تزلزل ان‌ها ضمن نفی صلاحیت از خود قرار عدم صلاحیت به اعتبار و شایستگی سازمان *سازمان *بخش چاروسا صادرو پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرائت گزارش اقای م. ب. (ع. ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰ * ۰۰ / ۱۲ / ۱۸ شعبه *بخش چاروسا که به موجب ان در مورد موضوع خواسته خواهان، سازمان *را صالح به رسیدگی دانسته است، با توجه به اینکه موضوع خواسته خواهان ابطال سند سجلی و صدور شناسنامه مجدد با تاریخ تولد جدید می‌باشد. و موضوع مزبور از شمول صلاحیت کمیسیون مذکور خارج است، لذا در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مذکور موافقت نمی‌گردد.، و مقرر می‌دارد. پرونده برای ادامه رسیدگی به دادگاه بدوی اعاده گردد. 
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم م. ف. با وکالت خانم س. د. بطرفیت اقای ح. ا. ه. دادخواست بخواسته طلاق در تاریخ ۱۴۰۰ / ۶ / ۲۳ تقدیم دادگاه می‌نماید. و در شرح خواسته بیان داشته که در تاریخ ۷۰ / ۹ / ۸ ازدواج نموده‌اند و بعلت ترک انفاق (نفقه معوقه) محکوم‌شده است. و درحال حاضر به علت ضرب و جرح در زندان است. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۷ / ۲۸ با حضور طرفین و وکیل خواهان تشکیل می‌شود. خواهان بیان می‌دارد. من طلاق می‌خواهم چون اسایش ندارم. و در عسر و حرج هستم خوانده بیان می‌دارد. با طلاق مخالفم حرف‌های وی را قبول ندارم. دادگاه قرار ارجاع امر به داوری صادر می‌کند. نظر داور زوجه واصل و حکایت از عدم سازش زوجین دارد. (برگ ۲۲). نظر داور زوج نیز بر عدم سازش می‌باشد. (برگ ۱۹). قاضی محترم مشاور دادگاه موافق دعوی خواهان می‌باشد. (برگ ۳۰). دادگاه ختم رسیدگی را اعلام و احراز دعوی خواهان بر عسر و حرج خوانده را طی دادنامه شماره * ۱۴۰۰ / ۸ / ۱۲ ملزم به طلاق زوجه می‌نماید. (برگ ۳۳). زوج به رای صادره اعتراض می‌کند و تجدیدنظرخواهی در شعبه *رسیدگی و بموجب دادنامه شماره * ۱۴۰۰ / ۱۰ / ۲۶ و بعلت فقد دلیل بر سوی رفتار زوج و اینکه در پرونده سابق موضوع رسیدگی شده است. لذا ضمن نقض دادنامه تجدیدنظرخواسته حکم بر بطلان دعوی خواهان صادر می‌گردد. (برگ ۶۷). وکیل زوجه فرجامخواهی نموده و با توجه به محتویات پرونده تقاضای نقض دادنامه را نموده است. که مشروح لایحه فرجامخواهی در هنگام شور قرائت می‌گردد. تبادل لوایح انجام و وکیل زوج پاسخ داده و ضمن رد فرجامخواهی تقاضای ابرام دادنامه را نموده است. پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۱۴۰۰ / ۱۰ / ۲۶ فرجام خواسته مشاوره نموده چنین رای می‌دهد: 
. 
. رأی متن رأی. رای شعبه
. 
فرجامخواهی خانم م. ف. با وکالت خانم س. د. نسبت به دادنامه شماره * ۱۴۰۰ / ۱۰ / ۲۶ شعبه *وارد و موجه می‌باشد. زیرا با توجه به محتویات پرونده از جمله محکومیت زوج به پرداخت نفقه معوقه (برگ ۲۳ پرونده) و بذل کل مهریه و حقوق مالی دیگر از سوی زوجه و نظر داوران زوجین و نظر قاضی محترم مشاور دادگاه عسر و حرج زوجه محرز به نظر می‌رسد و دادنامه بدوی موافق موازین قانونی اصدار یافته است. علیهذا با پذیرش فرجامخواهی زوجه نسبت به دادنامه صادره از دادگاه تجدیدنظر و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند ج ماده ۴۰۱ قانون مرقوم پرونده جهت رسیدگی و صدور حکم مجدد به دادگاه همعرض دادگاه محترم صادرکننده رای منقوص ارجاع می‌گردد. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی متن رأی. رای شعبه
. 
در خصوص فرجامخواهی خانم ز. ص. د. نسبت به دادنامه شماره * ۱۴۰۰ / ۱۰ / ۷ شعبه *نظر به اینکه دادگاه در خصوص شغل و رفتار زوج در محل زندگی مشترک زوجین تحقیق بعمل نیاورده است. و از شهود خواهان در خصوص سوی رفتارهای ادعایی زوجه استماع شهادت نشده است. و همچنین پرونده استنادی کیفری مبنی بر شکایت زوج از زوجه دائر بر رابطه نامشروع که منجر به برائت زوجه شده است. مطالبه و خلاصه‌نویسی نگردیده و همچنین علت مفارقت جسمانی زوجین مشخص نمی‌باشد. لذا بدلیل نقایص تحقیقاتی مذکور و با پذیرش فرجامخواهی و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند الف ماده ۴۰۱ قانون مرقوم پرونده به دادگاه محترم صادرکننده حکم منقوص ارجاع می‌گردد. تا پس از رفع نقایص تحقیقاتی مشروحه فوق و در نظر گرفتن مفارقت جسمانی زوجین و تعهدنامه زوج مبنی بر عدم سوی رفتار با زوجه و رد شکایت کیفری زوج از زوجه و رد تقاضای تمکین وی و نتایج حاصل از تحقیقات نسبت به صدور رای مجدد اقدام گردد. 
. 
شعبه *
. 
رییس: س. ب. مستشار: م. ا. مستشار: ح. م.. رأی دادگاه بدوی. رای شعبه
. 
در خصوص فرجامخواهی خانم ز. ص. د. نسبت به دادنامه شماره * ۱۴۰۰ / ۱۰ / ۷ شعبه *نظر به اینکه دادگاه در خصوص شغل و رفتار زوج در محل زندگی مشترک زوجین تحقیق بعمل نیاورده است. و از شهود خواهان در خصوص سوی رفتارهای ادعایی زوجه استماع شهادت نشده است. و همچنین پرونده استنادی کیفری مبنی بر شکایت زوج از زوجه دائر بر رابطه نامشروع که منجر به برائت زوجه شده است. مطالبه و خلاصه‌نویسی نگردیده و همچنین علت مفارقت جسمانی زوجین مشخص نمی‌باشد. لذا بدلیل نقایص تحقیقاتی مذکور و با پذیرش فرجامخواهی و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند الف ماده ۴۰۱ قانون مرقوم پرونده به دادگاه محترم صادرکننده حکم منقوص ارجاع می‌گردد. تا پس از رفع نقایص تحقیقاتی مشروحه فوق و در نظر گرفتن مفارقت جسمانی زوجین و تعهدنامه زوج مبنی بر عدم سوی رفتار با زوجه و رد شکایت کیفری زوج از زوجه و رد تقاضای تمکین وی و نتایج حاصل از تحقیقات نسبت به صدور رای مجدد اقدام گردد. 
. 
شعبه *
. 
رییس: س. ب. مستشار: م. ا. مستشار: ح. م.. رأی دادگاه بدوی. رای شعبه
. 
در خصوص فرجامخواهی خانم ز. ص. د. نسبت به دادنامه شماره * ۱۴۰۰ / ۱۰ / ۷ شعبه *نظر به اینکه دادگاه در خصوص شغل و رفتار زوج در محل زندگی مشترک زوجین تحقیق بعمل نیاورده است. و از شهود خواهان در خصوص سوی رفتارهای ادعایی زوجه استماع شهادت نشده است. و همچنین پرونده استنادی کیفری مبنی بر شکایت زوج از زوجه دائر بر رابطه نامشروع که منجر به برائت زوجه شده است. مطالبه و خلاصه‌نویسی نگردیده و همچنین علت مفارقت جسمانی زوجین مشخص نمی‌باشد. لذا بدلیل نقایص تحقیقاتی مذکور و با پذیرش فرجامخواهی و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند الف ماده ۴۰۱ قانون مرقوم پرونده به دادگاه محترم صادرکننده حکم منقوص ارجاع می‌گردد. تا پس از رفع نقایص تحقیقاتی مشروحه فوق و در نظر گرفتن مفارقت جسمانی زوجین و تعهدنامه زوج مبنی بر عدم سوی رفتار با زوجه و رد شکایت کیفری زوج از زوجه و رد تقاضای تمکین وی و نتایج حاصل از تحقیقات نسبت به صدور رای مجدد اقدام گردد. 
. 
شعبه *
. 
رییس: س. ب. مستشار: م. ا. مستشار: ح. م.. رأی دادگاه بدوی. رای شعبه
. 
در خصوص فرجامخواهی خانم ز. ص. د. نسبت به دادنامه شماره * ۱۴۰۰ / ۱۰ / ۷ شعبه *نظر به اینکه دادگاه در خصوص شغل و رفتار زوج در محل زندگی مشترک زوجین تحقیق بعمل نیاورده است. و از شهود خواهان در خصوص سوی رفتارهای ادعایی زوجه استماع شهادت نشده است. و همچنین پرونده استنادی کیفری مبنی بر شکایت زوج از زوجه دائر بر رابطه نامشروع که منجر به برائت زوجه شده است. مطالبه و خلاصه‌نویسی نگردیده و همچنین علت مفارقت جسمانی زوجین مشخص نمی‌باشد. لذا بدلیل نقایص تحقیقاتی مذکور و با پذیرش فرجامخواهی و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند الف ماده ۴۰۱ قانون مرقوم پرونده به دادگاه محترم صادرکننده حکم منقوص ارجاع می‌گردد. تا پس از رفع نقایص تحقیقاتی مشروحه فوق و در نظر گرفتن مفارقت جسمانی زوجین و تعهدنامه زوج مبنی بر عدم سوی رفتار با زوجه و رد شکایت کیفری زوج از زوجه و رد تقاضای تمکین وی و نتایج حاصل از تحقیقات نسبت به صدور رای مجدد اقدام گردد. 
. 
شعبه *
. 
رییس: س. ب. مستشار: م. ا. مستشار: ح. م.. رأی خلاصه جریان پرونده. خلاصه جریان پرونده: 
. 
در تاریخ ۱۴۰۰ / ۴ / ۱۶ خانم ز. ص. د. بطرفیت اقای ع. ف. ح. ا. دادخواست بخواسته طلاق بعلت تحقق بندهای ۱ و ۲ و ۷ نکاحیه مبنی بر عدم پرداخت نفقه و سوی معاشرت و اعتیاد زوج تقدیم دادگاه می‌نماید. پرونده جهت رسیدگی به شعبه *ارجاع می‌شود. وقت رسیدگی تعیین و طرفین دعوت‌شده و جلسه دادگاه در تاریخ ۱۴۰۰ / ۴ / ۲۸ با حضور طرفین تشکیل می‌شود. خواهان بیان می‌دارد. خواسته بشرح دادخواست تقدیمی است. خوانده بیان نموده با طلاق همسرم مخالفم و قبلا اعتیاد داشتم الان ترک کرده‌ام. دادگاه قرار ارجاع امر به داوری صادر می‌کند (برگ ۲۰). نظر داوران زوجین واصل و بیان‌شده صلح و سازش صورت نگرفت (برگ ۲۷). جواب تست ازمایش اعتیاد زوج واصل و بیان‌شده ماده مخدر و روانگردان در حد قابل‌تشخیص یافت نشد (برگ ۴۱). قاضی محترم مشاور دادگاه نظر خود را مبنی بر مخالفت با خواسته خواهان اعلام می‌دارد. (برگ ۴۲). دادگاه ختم رسیدگی را اعلام و مطابق دادنامه * ۱۴۰۰ / ۷ / ۲۹ دعوی خواهان را وارد ندانسته و حکم بر بطلان دعوی وی صادر می‌گردد. (برگ ۴۵). زوجه به رای صادره اعتراض می‌کند و تجدید نظرخواهی در شعبه *رسیدگی و بموجب دادنامه شماره * ۱۴۰۰ / ۱۰ / ۰۷ ضمن رد تجدیدنظرخواهی دادنامه بدوی تایید می‌شود. (برگ ۶۳). زوجه از این رای فرجامخواهی می‌نماید. که مشروح لایحه فرجامخواهی در هنگام شور قرائت می‌گردد. تبادل لوایح انجام و زوج پاسخ داده و اظهارات فرجامخواه را رد نموده است. پرونده به دیوان عالی کشور ارسال و به این شعبه ارجاع و تحت نظر قرار دارد. 
. 
هیات شعبه در تاریخ بالا تشکیل گردید. پس از قرائت گزارش اقای ح. م. عضو ممیز و ملاحظه اوراق پرونده در خصوص دادنامه شماره * ۱۴۰۰ / ۱۰ / ۷ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی خانم ز. ص. د. نسبت به دادنامه شماره * ۱۴۰۰ / ۱۰ / ۷ شعبه *نظر به اینکه دادگاه در خصوص شغل و رفتار زوج در محل زندگی مشترک زوجین تحقیق بعمل نیاورده است. و از شهود خواهان در خصوص سوی رفتارهای ادعایی زوجه استماع شهادت نشده است. و همچنین پرونده استنادی کیفری مبنی بر شکایت زوج از زوجه دائر بر رابطه نامشروع که منجر به برائت زوجه شده است. مطالبه و خلاصه‌نویسی نگردیده و همچنین علت مفارقت جسمانی زوجین مشخص نمی‌باشد. لذا بدلیل نقایص تحقیقاتی مذکور و با پذیرش فرجامخواهی و با استناد به ماده ۳۹۶ از قانون ایین دادرسی مدنی دادنامه فرجامخواسته نقض می‌گردد. و در اجرای بند الف ماده ۴۰۱ قانون مرقوم پرونده به دادگاه محترم صادرکننده حکم منقوص ارجاع می‌گردد. تا پس از رفع نقایص تحقیقاتی مشروحه فوق و در نظر گرفتن مفارقت جسمانی زوجین و تعهدنامه زوج مبنی بر عدم سوی رفتار با زوجه و رد شکایت کیفری زوج از زوجه و رد تقاضای تمکین وی و نتایج حاصل از تحقیقات نسبت به صدور رای مجدد اقدام گردد. 
. 
شعبه *
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده.. 
اقای م. ک. س. به وکالت از اقای س. ع. ن. ش. به شرح دادخواست تقدیمی در تاریخ ۹۹ / ۸ / ۳ در مقام فرجام‌خواهی نسبت به دادنامه شماره ۱۰۷۱ مورخه ۹۹ / ۷ / ۹ صادره از شعبه ششم دادگاه تجدیدنظر استان چهارمحال و بختیاری که بموجب ان تجدیدظرخواهی مشارالیه نسبت به دادنامه شماره ۲۹۰ مورخه ۹۹ / ۳ / ۲۶ صادره از شعبه اول دادگاه عمومی (حقوقی) سامان متضمن صدور گواهی عدم امکان سازش ضمن رد تجدیدنظرخواهی تجدیدنظرخواه دادنامه تجدیدنظرخواسته تایید گردیده پرونده به دیوان عالی کشور ارسال و به این شعبه ارجاع گردیده توضیحا اقای وکیل فرجامخواه به شرح لایحه فرجام‌خواهی بدون الصاق فرم وکالتنامه خود اعلام نموده است. که وکالتنامه پیوست پرونده بدوی می‌باشد. 
. 
هیات شعبه در تاریخ بالا تشکیل پس از قرایت گزارش اقای م. ا. عضوممیز و ملاحظه اوراق پرونده در خصوص دادنامه شماره ۱۰۷۱ مورخه ۹۹ / ۷ / ۹ فرجام خواسته مشاوره نموده چنین رای می‌دهد: 
. 
. رأی متن رأی.. 
نظر به اینکه اقای وکیل فرجامخواه علیرغم و تاکید امده در بند ۳ ماده ۳۸۱ قانون ایین دادرسی دادگاه‌های عمومی و انقلاب در امور مدنی نسبت به الصاق فرم وکالتنامه خود به پیوست دادخواست فرجامی اقدامی ننموده و صرفا با تاکید این امر که وکالتنامه پیوست پرونده بدوی می‌باشد. از خود رفع تکلیف نموده است. لذا به لحاظ نقص دادخواست فرجامی پرونده امر قابلیت طرح در وضعیت فعلی در دیوان عالی کشور را ندارد. ضمنا ابطال تمبر مالیاتی مرحله فرجامی نیز مواجهه با ابهام است. لذا پرونده به شعبه صادر کننده رای فرجامی جهت اقدام مقتضی اعاده می‌گردد. /
. 
شعبه سی و هفتم دیوان عالی کشور
. 
رییس شعبه: س. ع. ب. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم م. س. دادخواستی بطرفیت اقای م. ض. بخواسته طلاق بلحاظ اکراه شدید را به دادگاه تقدیم داشته و توضیح داده است. که در سال ۱۳۷۸ به عقد خوانده درامده و از ابتدا ازدواج تاکنون تقریبا هر سال تقاضای صدور گواهی عدم امکان سازش کرده‌اند که با وساطت اطرافیان و فقط برای فرزند مشترک دعوای طلاق را مسترد نمودم تا بالاخره سال گذشته توافق به جدایی کردیم و در قبال بذل ۷۷ سکه تمام بهار ازادی و ۵۰ مثقال طلا از مهریه خوانده حضانت فرزند مشترک تا سن رشد را به اینجانب واگذار کرد و به بنده وکالت بلاعزل داده تا بتوانم خودم را مطلقه نمایم و از تاریخ توافق تا بحال هیچ رابطه عاطفی و جسمی با هم نداشتیم و تنها به عنوان هم‌خانه با هم زندگی می‌کنیم و اخیرا مدت اجاره سپری‌شده و دیگر هم‌خانه نیستم لذا تقاضای طلاق دارد. (صفحه ۹) فتوکپی سند ازدواج و وکالتنامه نیز پیوست شده است. ابتدا پرونده در شورای حل اختلاف شهرستان بروجرد مطرح‌شده و چون زوجین سازش نکرده‌اند پرونده به دادگاه جهت رسیدگی ارسال‌شده است. (صفحه ۱۱) پرونده در شعبه اول دادگاه خانواده شهرستان بروجرد مورد رسیدگی قرار گرفته دادگاه دستور تعیین وقت و دعوت طرفین را صادر کرده است. بتاریخ ۱۴۰۰ / ۶ / ۱ جلسه دادگاه با حضور قاضی محترم مشاور و زوجین تشکیل‌شده است. (صفحه ۱۶) خواهان خواسته خود را تکرار کرده و توضیح داده است. از خوانده یک فرزند پسر ۸ ساله دارم. با هم تفاهم نداشتیم هر سال یک دادخواست طلاق داشته‌ام هزینه پسرم را هم خودم می‌دادم یکسال و اندی قبل توافق کردیم که وکالت طلاق بدهد پسرم را بدهد من هم مهریه‌ام را ببخشم و مهریه بنده ۱۱۴ سکه و ۵۰ مثقال طلا است. که ۷ سکه را پرداخت کرده و بنده ۷۷ سکه و ۵۰ مثقال طلا را بخشیدم و همزمان با بذل این مقدار مهریه وکالت در طلاق هم ایشان داد ولی بگونه‌ای داد که نتوانم از ان استفاده کنم چون ضم وکیل کرد و داور گذاشت و نتوانستم از وکالت استفاده کنم دعوی طلاق را مسترد کردم و یکسال و شش ماه است. که عملا از هم جدا هستیم و مفارقت جسمانی داریم و خانه اجاره‌ای را در پایان مدت موجر تحویل گرفت و دیگر خانه‌ای نداریم و این موضوع باعث عسر و حرج شده است. و دیگر نمی‌توانم به زندگی با ایشان برگردم خوانده اظهار داشته سال ۱۳۹۸ ایشان مهریه‌اش را اجرا گذاشت و حکم جلب مرا گرفت و ۲۴ ساعت بازداشت شدم و ۷ سکه گرفت و زندگی را ترک کرده بود یکی از بستگان پادرمیانی کرد که برگردد. و قرار نبود مهریه‌ای ببخشد و من وکالتی در طلاق بدهم به دلیل اثبات حسن نیت هر دو نفر رفتیم دفتر اسناد رسمی و ایشان بخشی از مهریه را بخشید و من هم وکالت در طلاق دادم ولی قرار شد شخصی بنام اقای م. حکم ما باشد. و در وکالت هم ذکر شد، بنده خانه دارم. دو واحد خانه دارم. ایشان حاضر نیست بیاید در ان خانه زندگی کند، ولی هر جا بخواهد خانه می‌گیرم تا ایشان بیاید و کرایه خانه را خودم داده‌ام و خرج خانه را هم خودم داده‌ام و به حساب ایشان پول واریز کرده‌ام خود ایشان خواست برود جای دیگر زندگی کند بنده برای ایشان طلا خریده‌ام فاکتور دارم. بنده ایشان را دوست دارم. مادر فرزند م است. … خوانده اظهار داشته در مورد جهیزیه جداگانه اقدام خواهم کرد … (صفحه ۱۶ تا ۱۸) اقرارنامه رسمی مورخ ۱۳۹۸ / ۱۰ / ۱۱ در مورد بذل قسمتی از مهریه پیوست شده است. (صفحه ۱۹) دادگاه قرار ارجاع امر به داوری صادر کرده است. (صفحه ۲۰) نظر داور زوجه که حاکی از عدم سازش زوجین است. واصل شده است. (صفحه ۲۲) اقای ب. د. وکیل پایه یک دادگستری بوکالت از سوی اقای م. ض. معرفی‌شده است. (صفحه ۲۳) فتوکپی وکالتنامه مورخ ۱۳۹۸ / ۱۰ / ۹ نیز پیوست گردیده است. (صفحه ۲۵) خانم م. س. شخصا لایحه‌ای تقدیم و ضمن دفاع از خواسته خود تقاضای صدور حکم شایسته نموده است. (صفحه ۲۷) اقای ب. د. (وکیل خوانده) نیز لایحه‌ای تقدیم و با ضمیمه کردن اسناد و مدارکی از جمله رسید خرید طلا به دفاع از موکل خود پرداخته است. (صفحه ۴۴) اقای ف. به عنوان داور زوج نظر خود را اعلام و ضمن ان اظهار داشته زوج تقاضای برگشت زوجه به زندگی مشترک دارد. (صفحه ۴۱) دادگاه ختم رسیدگی را اعلام و بموجب دادنامه شماره ۶۸۰۸۷۷ - ۱۴۰۰ / ۷ / ۲۹ پس از اخذ نظر قاضی محترم مشاور مبنی بر صدور حکم طلاق (صفحه ۵۰) بنا به دلایل احصایی و مستندا به مواد ۱۱۴۳ - ۱۱۴۴ قانون مدنی و ۲۴ - ۲۶ و ۲۷ قانون حمایت خانواده و سایر مواد مذکور در دادنامه حکم به الزام زوج به طلاق با شرایط مقرر در رای را صادر کرده است. (صفحه ۵۱) پس از تجدیدنظرخواهی اقای م. ض. (صفحه ۶۵) و نیز تجدیدنظرخواهی خانم م. س. (هر یک نسبت به قسمتی از دادنامه فوق) شعبه اول دادگاه خانواده بروجرد بموجب دادنامه شماره ۳۳۶۶ - ۱۴۰۰ / ۹ / ۱۶ اعتراض خانم م. س. را خارج از مهلت تشخیص داده و قرار رد تجدیدنظرخواهی ایشان را صادر کرده است. (صفحه ۱۱۰) و شعبه پنجم دادگاه تجدیدنظر استان لرستان نیز پس از رسیدگی و اعاده پرونده به دادگاه جهت تحقیق از شهود و مطلعین و تکمیل تحقیقات (صفحه ۱۲۶) سرانجام بموجب دادنامه شماره ۰۴۵۲۳۹۶۸۱ - ۱۴۰۰ / ۱۲ / ۵ تجدیدنظرخواهی اقای م. ض. نسبت به دادنامه بدوی را وارد ندانسته و دادنامه بدوی را تایید کرده است. (صفحه ۱۳۹) اقای م. ض. با وکالت اقای م. ر. وکیل پایه یک دادگستری از این رای فرجامخواهی نموده و توضیح داده است. که حکم طلاق غیرموجه است. که صرف ابراز کراهت زوجه دلیل کراهت تلقی نمی‌گردد. و زوجین باید در تشیید مبانی خانواده اهتمام داشته باشند (صفحه ۱۶۳). مشروح لایحه مربوطه بهنگام شور قرایت می‌شود. پرونده به دیوان عالی کشور ارسال رسیدگی به این شعبه ارجاع شده است. ضمنا خانم م. س. (فرجامخوانده) نیز در پاسخ فرجامخواهی لایحه‌ای تقدیم و تقاضای ابرام رای بدوی را کرده است. 
. 
هیات شعبه در تاریخ بالا تشکیل گردید. پس از قرایت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۰۰۴۵۳۹۶۸۱ - ۱۴۰۰ / ۱۲ / ۵ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجامخواهی اقای م. ض. با وکالت اقای م. ر. وکیل پایه یک دادگستری نسبت به دادنامه فرجامخواسته که بموجب ان دعوی نخستین خانم م. س. (فرجامخوانده) بطرفیت فرجامخواه بخواسته طلاق منتهی به صدور حکم به الزام زوج به طلاق شده است. با عنایت به مجموع محتویات پرونده خصوصا ۱ -اختلافات ممتد و دامنه‌دار زوجین که حداقل حاکی از کراهت زوجه از زوج می‌باشد. ۲ -صدور حکم الزام به تمکین مورخ ۱۴۰۰ / ۶ / ۲۹ که به مرحله اجرا در نیامده است. و این امر نیز خود دلیل دیگری بر کراهت فرجامخوانده از فرجامخواه می‌باشد. ۳ -اعطای وکالت مطلق و غیرقابل عزل از سوی زوج به زوجه جهت اجرای صیغه طلاق و اینکه وظیفه حکم و داور تعیین‌شده در ان وکالتنامه بدرستی مشخص نگردیده است. که این ابهام نمی‌تواند نافی اختیار تام زوجه در مطلقه نمودن خویش باشد. مضافا بر اینکه حتی با وجود داور نیز در ادامه وکالتنامه مذکور تصریح‌شده است. که (وکیل مرقوم در مورد وکالت دارای اختیار تامه می‌باشد. …) ۴ -بذل قسمت قابل توجهی از مهریه توسط زوجه به شرط اجرای صیغه طلاق که خود دلیل دیگری بر کراهت است. و سرانجام مفارقت جسمانی زوجین از یکدیگر در مدتی نسبتا طولانی و نظریه داوران که موفق به حصول سازش بین زوجین نشده‌اند ایرادی اساسی ازنظر ماهوی و شکلی که موجبات نقض دادنامه فرجامخواسته را فراهم اورد بر رای صادره وارد نگردیده است. لذا با رد فرجامخواهی اقای م. ض. مستندا به ماده ۳۷۰ قانون ایین دادرسی مدنی دادنامه فرجامخواسته ابرام می‌شود. 
. 
شعبه سی و هفتم دیوان عالی کشور
. 
رییس: س. ب. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم ج. ص. در تاریخ ۹۸ / ۱۰ / ۱۴ به شرح دادخواست تقدیمی دعوی به طرفیت اقای م. ز. بخواسته طلاق مطرح و اختصارا چنین توضیح داده‌اند اینجانب وفق سند ازدواج پیوستی در مورخه ۹۱ / ۵ / ۱۴ به عقد دایم خوانده درامده‌ام لیکن نامبرده از ابتدای امر بنای ناسازگاری گذاشته و موجبات تلخ نمودن ایام زندگی مشترک را فراهم نموده و در اقدامی یک‌جانبه اقدام به ترک زندگی مشترک نموده است. وفق دادنامه صادره از شعبه ۱۱۲ دادگاه کیفری دو اصفهان که به تایید شعبه ۲۹ دادگاه تجدیدنظر استان نیز رسیده خوانده محکوم به تحمل حبس از باب جرم ترک انفاق گردیده است. لذا مستندا به بندهای ۱ و ۲ و ۴ و ۸ و ۹ شروط مندرج در سند نکاحیه و به دلیل عسر و حرج تقاضای صدور حکم مبنی بر طلاق را دارم. ص ۱۳ پرونده به شعبه اول دادگاه خانواده اصفهان ارجاع می‌گردد. جلسه دادرسی در تاریخ ۹۸ / ۱۰ / ۲۳ با حضور خواهان و وکیل خوانده تشکیل که بدوا خواهان اظهار نموده است. خواسته به شرح دادخواست تقدیمی است. و در سال ۹۳ عروسی گرفته و زندگی مشترک را شروع نموده فقط مدت ۳۵ روز با هم زندگی کردیم سر ناسازگاری را گذاشت با هم رفته بودیم یک مهمانی مرا در ان مهمانی گذاشت و رفت دنبال من نیامد من خودم برگشتم رفتم درب منزل ایشان مرا راه نداد گفت من زن نمی‌خواهم پدرش هم گفت من عروس نمی‌خواهم شاهد دارم. وکیل خوانده در پاسخ اعلام نموده در مورد استنکاف از پرداخت نفقه علیرغم صدور حکم تمکین و قطعیت ان زوجه از تمکین از شوهرش امتناع نموده اما موکل کل نفقه را پرداخت‌نموده است. که فیش انرا ارایه می‌دهم در مورد سویمعاشرت دلیل ارایه نشده است. در مورد جنون موکل بیمار نمی‌باشد. و حاضر به معرفی پزشکی قانونی است. و در مورد بند ۸ خواهان خود منزل مشترک را ترک نموده است. و اقدام به بردن جهیزیه خود نموده‌اند ص ۱۸ – ۱۷ قرار ارجاع امر به داوری صادر شده است. در ضمن زوج به پزشکی قانونی معرفی گردیده است. و ارجاع موضوع به مشاوره خانواده نیز نتیجه‌ای در بر نداشته ص ۲۸ در جلسه مورخه ۹۸ / ۱۱ / ۶ از شهود تعرفه شده خواهان با حضور خواهان و خوانده تحقیق و اظهارات انان در صورتجلسه منعکس گردیده است. که بموجب ان ادعای زوجه را تایید نموده‌اند نظریه پزشکی قانونی واصل و بموجب ان اعلام گردیده از م. ز. معاینه روانپزشکی بعمل امده و سوابق پزشکی موجود نیز ملاحظه گردید. در حال حاضر اختلال عمده روانی همراه با روانپریشی ندارد. در ارزیابی شخصیتی علایمی از قبیل سخت‌گیری – انعطاف ناپذیری – تمایل زیاد به کنترل اطرافیان و بی اعتمادی دارد. این علایم اگرچه در زندگی مشترک ایجاد اشکال کرده ولی در حدی نبوده که زندگی را برای زوجه غیر قابل‌تحمل نموده باشد. ص ۵۱ داوران تعرفه و نظریه انان اخذ گردیده ص ۵۵ – ۵۰. جلسه بعدی دادرسی در تاریخ ۹۹ / ۴ / ۱۰ با حضور طرفین تشکیل که پس از استماع اظهارات خواهان که تکرار مطالب سابق بوده خوانده اظهار داشته به هیچ وجه حاضر به طلاق نیستم سپس وکیل خوانده بیان نموده (چنانچه خواهان کل مهریه و دو دانگ منزل مسکونی را ببخشد و سکه‌هایی را که گرفته است. برگرداند موکل حاضر به طلاق خواهان خواهد بود) زوجه در ادامه اضافه نموده با توجه به کراهتی که از شوهرم دارم. حاضرم به غیر از سیزده عدد سکه بهار ازادی که گرفته‌ام همه مهریه‌ام را بذل کنم و دو دانگ منزل مسکونی را نیز مسترد می‌نمایم ص ۵۹ …. مجددا جلسه دادرسی در تاریخ ۹۹ / ۵ / ۵ با حضور طرفین تشکیل خواهان اظهار نموده به توافق نرسیدیم حاضر به انصراف از خواسته خود نیستم و با توجه به کراهتی که از شوهرم دارم. حاضرم منزل مسکونی که در مهریه من است. به نام من سند رسمی خورده است. به خوانده برگردانم و ۱۱۰ مثقال طلای مهریه خودم را بذل می‌کنم و دویست عدد سکه بهار ازادی مهریه من است. که ۱۵۰ عدد سکه را نیز بذل می‌کنم چون ۱۳ عدد سکه را تا کنون گرفته‌ام درخواست ۳۷ عدد سکه دیگر را دارم.) وکیل خوانده بیان نموده با توجه به اینکه دادخواست خواهان مبنی به طلاق با توجه به شرایط ضمن عقد بوده در صورتیکه هیچیک از شرایط عقد محقق نشده است. با توجه به صدور حکم تمکین و مراجعات مکرر موکل مشارالیها حاضر به بازگشت نمی‌باشد. و هم‌چنین مبالغی بابت نفقه به حساب خواهان واریز نموده است ص ۶۳ – ۶۲ دادگاه پس از اخذ نظر قاضی مشاور با اعلام ختم دادرسی بموجب دادنامه شماره ۵۳۴ مورخه ۹۹ / ۵ / ۸ به شرح زیر مبادرت به صدور رای می‌نماید. درخصوص دادخواست تقدیمی خانم ن. ص. فرزند ع. به طرفیت اقای م. ز. فرزند م. با وکالت اقای ع. ا. ح. به خواسته طلاق به درخواست زوجه به دلیل عسر و حرج و تحقق شروط ۱ و ۲ و ۴ و ۸ و ۹ سند ازدواج پیوست دادخواست از توجه به محتویات پرونده وجود رابطه و علقه زوجیت فی‌مابین محرز است. دادگاه با توجه به دادخواست تقدیمی خواهان و اظهارات وی به شرح صورت‌جلسه مورخ ۹۸ / ۱۰ / ۱۲ این دادگاه و با توجه به اظهارات گواهان خواهان به شرح صورت‌جلسه مورخ ۹۸ / ۱۱ / ۶ این دادگاه وهمچنین اظهارات خوانده و وکیل وی بشرح صورت‌جلسه مورخ ۹۹ / ۴ / ۱۰ این دادگاه مبنی بر اینکه چنانچه خواهان کل مهریه خود رابذل کند حاضر است. او را طلاق دهد که فی المجموع دلالت برعدم تمایل قلبی خوانده وخانواده وی نسبت به ادامه زندگی مشترک خواهان و خوانده می‌نماید. و با توجه به نظریه پزشکی مورخ ۹۸ / ۱۲ / ۷ پزشکی قانونی مبنی بر اینکه خوانده دارای شخصیتی با علام سختگیری، انعطاف ناپذیری و تمایل زیاد کنترل اطرافیان و بی اعتمادی می‌باشد. و با توجه به اظهارات گواهان خواهان بشرح صورتجلسه مورخ ۹۸ / ۱۱ / ۶ که دلالت بر سویرفتار خوانده و خانواده نسبت به خواهان می‌نماید. و این رفتار غیر اخلاقی انان موجب وجود کراهت شدید خواهان نسبت به خوانده‌شده است. به گونه‌ای که خواهان از بابت کراهت خود از خوانده حاضر به بذل بخش عظیمی از مهریه خود شده است. واینکه به موجب اخرین تصمیم خواهان به شرح صورت‌جلسه مورخ ۹۹ / ۵ / ۵ اظهار نموده از بابت کراهتی که از خوانده دارد. از مهریه خود که شامل دویست عددسکه بهار ازادی و ۱۱۰ مثقال طلا ودودانگ منزل مسکونی است. و حاضر است. از ۱۱۰ مثقال طلا و ۱۵۰ عددسکه بهار ازادی ودودانگ منزل مسکونی صرف‌نظر نموده و به خوانده بذل نماید. و خواهان پنجاه عدد سکه بهار ازادی شده است. و نظر به اینکه تلاش و مساعی این دادگاه و داوران در اصلاح ذات البین موثر واقع نگردیده و خواهان به دلیل کراهت شدید خود از خوانده اصرار به انحلال نکاح و طلاق از خوانده دارد. و نظر به اینکه با وصف کراهت شدید خواهان از خوانده و عدم اجابت به خواسته خواهان دراین پرونده از موجبات وقوع خواهان در عسر و حرج شدید است. و بنا به قاعده فقهی لاضرر و نفی جرح دادگاه دعوی خواهان را مقرون به واقع دانسته و ادامه زندگی خواهان با خوانده از مصادیق بارز عسر و حرج شدید از برای خواهان است. و با توجه به اظهار نظر قاضی محترم مشاور و موافقت با دادگاه با خواسته خواهان دادگاه به استناد ماده ۱۱۳۰ قانون مدنی و مواد ۲۵ و ۲۶ و ۲۷ و ۲۸ قانون حمایت خانواده مصوب ۱۳۹۱ حکم به الزام خوانده به طلاق خواهان صادر و اعلام می‌نماید. در صورت امتناع خوانده ازطریق خواهان سردفتر محترم طلاق به نیابت از دادگاه به این امر اقدام می‌نماید. و این طلاق ازنوع خلع باین است. وعده ان سه طهرپس ازوقوع طلاق است. واحراز سایر شرایط جهت اجرای صیغه طلاق بر عهده سردفتر طلاق است. وخوانده ادعایی درخصوص سایر حقوق مالی خود از نفقه معوقه و اجرت‌المثل ایام زوجیت ندارد. مدت اعتبار این حکم شش ماه پس از قطعیت این دادنامه می‌باشد. و این دادنامه ظرف بیست روز پس از ابلاغ قابل اعتراض در محاکم محترم تجدیدنظر *و سپس ظرف بیست روز قابل فرجام‌خواهی در دیوان عالی محترم کشور است. / با تجدیدنظرخواهی وکیل زوج پرونده به شعبه ۲۹ دادگاه تجدیدنظر استان ارجاع که بموجب دادنامه شماره ۱۱۱۴ مورخه ۹۹ / ۶ / ۳۰ ضمن رد تجدیدنظرخواهی تجدیدنظرخواه و با اصلاح نوع طلاق به طلاق باین قضایی دادنامه تجدیدنظر خواسته را تایید می‌نماید. ص ۹۱ دادنامه در تاریخ ۹۹ / ۷ / ۱ ابلاغ و اقایان م. ع. ش. و ا. م. ش. به وکالت از اقای م. ز. طی دادخواست تقدیمی در مورخه ۹۹ / ۷ / ۱۹ در مقام فرجام‌خواهی نسبت به رای دادگاه تجدیدنظر استان اعتراض و اجمالا بیان نموده‌اند خواهان دلیلی از باب عسر و حرج اعلام و ارایه ننموده است. با توجه به وجود دادنامه قطعی محکومیت به تمکین برای زوجه و عدم تمایل زوجه به زندگی مشترک و گواهی مامور محترم اجرا و صدور حکم از باب طلاق با حفظ بخشی از مهریه در تعارض کامل با دادنامه‌های صادره قبلی می‌باشد. دادگاه تجدیدنظر بدون رسیدگی به موضوع و تشکیل جلسه حضوری اقدام به صدور رای بدون استدلال قضایی نموده است مشروح لایحه وکلای فرجام‌خواه و پاسخ فرجام خوانده در جلسه شور قرایت می‌گردد. هیات شعبه در تاریخ بالا تشکیل پس از قرایت گزارش اقای م. ا. عضوممیز و ملاحظه اوراق پرونده در خصوص دادنامه شماره ۱۱۱۴ مورخه ۹۹ / ۶ / ۳۰ فرجام خواسته مشاوره نموده چنین رای می‌دهد: 
. 
. رأی متن رأی. رای
. 
علیرغم اینکه دادگاه محترم بدوی در صدر دادنامه فرجام خواسته بطور ناقص به مفاد اظهارات و نوع بذل مهریه از ناحیه فرجام خوانده (زوجه) به زوج (فرجام‌خواه) اشاره نموده است. نهایتا در پایان دادنامه رای در مورد نحوه پرداخت میزان ما بقی مهریه صادر نشده است. و موضوع با ابهام مواجه گردیده لذا بنا به مراتب فوق به استناد بند الف ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده به شعبه صادر کننده رای فرجامی اعاده می‌گردد. /
. 
شعبه سی و هفتم دیوان عالی کشور
. 
رییس شعبه: س. ع. ب. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
خانم ر. م. دادخواستی بطرفیت اقای ک. س. بخواسته طلاق را به دادگاه تقدیم داشته و توضیح داده است. که در تاریخ ۱۳۹۲ / ۳ / ۳۱ با خوانده ازدواج نموده که این ازدواج فرزند ح. نشده است. و در طول شش سال گذشته فقط دو سال زندگی مشترک داشته که سراسر درگیری بوده است. قبلا دو سال و نیم از همدیگر جدا زندگی می‌کردیم که با تعهد ثبتی خوانده به خانه مشترک بازگشتم اکنون نیز یکسال و چند ماه است. از هم جدا زندگی می‌کنیم در قبال طلاق حاضر به بذل کلیه حقوق خویش می‌باشم (صفحه ۹) فتوکپی سند ازدواج و تعهدنامه غیررسمی نیز پیوست شده است. پرونده در شعبه اول دادگاه عمومی حقوقی بخش موچش مطرح گردیده است. و ان دادگاه دستور تعیین وقت و دعوت زوجین و ارسال نسخه ثانی دادخواست را صادر نموده است. اقای ا. س. وکیل پایه یک دادگستری به وکالت از سوی خانم ر. م. معرفی‌شده است. (صفحه ۲۱) اقای ک. س. (خوانده) لایحه‌ای تقدیم و ضمن ان اعلام نموده است. که خانم ر. م. قبلا در همین مورد طرح دعوی نموده که در خصوص ان رای قطعی صادر شده و موضوع اعتبار امر مختومه یافته است. (صفحه ۲۳) تصویر دادنامه‌ای که در مورد دعوی تمکین زوج بنفع وی صادر شده نیز پیوست گردیده است. (صفحه ۲۴) همچنین تصویر دادنامه صادر شده در مورد دعوی خانم ر. م. بطرفیت اقای ک. س. بخواسته صدور گواهی عدم امکان سازش (طلاق) که به رد دعوی خواهان منتهی گردیده نیز پیوست شده است. (صفحه ۲۵) این رای در دادگاه تجدیدنظر *کردستان تایید گردیده است. (صفحه ۲۷) اقای ک. س. وکالتنامه اقای و. م. ن. وکیل پایه یک دادگستری را به عنوان وکیل خود ارایه داده است. (صفحه ۳۴) جلسه دادگاه در تاریخ ۱۳۹۹ / ۳ / ۲۴ تشکیل گردیده ابتدا وکیل خواهان خواسته موکل خود را تکرار نموده و رفتارهای زوج را غیرقابل تحمل برای زوجه دانسته است. وکیل خوانده نیز اظهار داشته قبلا در همین مورد رسیدگی شده و حکم بطلان دعوی ایشان صادر گردیده است. و چون خواهان تمکین ننموده بنا به حکم دادگاه اجازه ازدواج مجدد زوج داده‌شده است. ولی زوج برای ادامه زندگی ازدواج مجدد ننموده است. با وجود عدم تمکین نفقه پرداخت‌شده و مهریه به صورت اقساط در حال پرداخت می‌باشد. پس از استماع اظهارات وکلای طرفین (صفحه ۳۸ به بعد) دادگاه بموجب دادنامه شماره ۴۰۹۱۰۱۰۱۴ - ۱۳۹۹ / ۴ / ۸ با توجه به دلایل احصایی حکم به بطلان دعوی خواهان را صادر کرده است. (صفحه ۴۴) خانم ر. م. از این رای درخواست تجدیدنظر کرده است. (صفحه ۵۳) که شعبه سیزدهم دادگاه تجدیدنظر استان کردستان پس از رسیدگی بموجب دادنامه شماره ۷۱۷۶۰۲۰۵۵ - ۱۳۹۹ / ۱۱ / ۱۸ نظر به اینکه دادگاه بدوی بدون ارجاع امر به داوری اقدام به صدور رای نموده حکم صادره را به عنوان قرار تلقی کرده و با نقض ان پرونده را به دادگاه اعاده نموده است. (صفحه ۶۳) دادگاه قرار ارجاع امر به داوری صادر نموده و توضیح داده است. که چون زوج قبلا نظریه داوری را تقدیم گردیده به زوجه اخطار شود. نسبت به انتخاب داور خود اقدام نماید. (صفحه ۶۹) توضیحا اقای ن. ق. به عنوان داور زوج نظر خود را مبنی بر اینکه دلیل محکمه پسندی جهت طلاق نمی‌بینم را ارایه داده است. (صفحه ۶۸) اقای س. س. م. به عنوان داور زوجه معرفی‌شده و نظر خود را دایر بر اینکه متارکه را مصلحت می‌داند اعلام کرده است. (صفحه ۷۲) دادگاه بموجب دادنامه شماره ۵۸۴۸۶۱ - ۱۴۰۰ / ۵ / ۱۹ بنا به دلایل احصایی و با ذکر شرایط منعکس در رای و مستندا بمواد ۱۱۲۹ و ۱۱۴۶ قانون مدنی و مواد ۲۵ و ۲۶ قانون حمایت خانواده و سایر مواد مذکور در رای حکم به اجبار زوج به طلاق زوجه فوق صادر کرده است. (صفحه ۷۴) اقای ک. س. از این رای تجدیدنظرخواهی کرده (صفحه ۸۳) که شعبه سیزدهم دادگاه تجدیدنظر استان کردستان بموجب دادنامه شماره ۳۹۳۱۲۱۸ - ۱۴۰۰ / ۱۱ / ۱۳ رای بدوی را نقض و حکم به بطلان دعوی خواهان بدوی را صادر کرده است. (صفحه ۸۶) خانم ر. م. نسبت به این رای فرجامخواهی کرده و توضیح داده است. که با توجه به مدارک و تقدیمی عسر و حرج و کراهت شدید موکله محرز است. و ایشان حاضر شده تمامی مهر خود را بذل نماید. و زوج شافعی مذهب است. و در مذهب شافعی زوجه می‌تواند در صورت کراهت با بذل تمامی مهریه خود طلاق بگیرد مشروح لایحه مربوطه بهنگام شور قرایت می‌شود. (صفحه ۹۱) اقای ک. س. نیز در پاسخ لایحه‌ای تقدیم و درخواست ابرام رای صادره را نموده‌اند پرونده به دیوان عالی کشور ارسال رسیدگی به این شعبه ارجاع شده است. 
. 
هیات شعبه در تاریخ بالا تشکیل گردید. پس از قرایت گزارش اقای س. ب. عضو ممیز و ملاحظه اوراق پرونده در خصوص دادنامه شماره ۳۹۳۱۲۱۸ - ۱۴۰۰ / ۱۱ / ۱۳ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص درخواست فرجام از سوی خانم ر. م. با وکالت اقای ا. س. وکیل پایه یک دادگستری نسبت به دادنامه فرجامخواسته که بموجب ان دعوی نخستین خانم ر. م. بطرفیت اقای ک. س. (فرجامخوانده) بخواسته طلاق منتهی به صدور حکم به بطلان دعوی خواهان بدوی (فرجامخواه) شده است. صرفنظر از اینکه بدرستی مشخص نمی‌باشد. که پاسخ مورخ ۱۴۰۰ / ۵ / ۴ شورای محترم روحانیت و افتای شهرستان سنندج مربوط به این پرونده می‌باشد. یا خیر که در صورت منفی بودن پاسخ این سوال لازم است. در این پرونده نیز از شورای مذکور استفتای بعمل اید اصولا نظر به اینکه فرجامخوانده با ارایه پیامکهایی مدعی است. که او و همسرش (فرجامخواه) درحال توافق و سازش می‌باشند و تحقیق در این خصوص از زوجین ضروری بنظر می‌رسد لذا مستندا به بند الف ماده ۴۰۱ قانون ایین دادرسی مدنی با نقض دادنامه فرجامخواسته پرونده به همان شعبه محترم صادرکننده رای نقض شده جهت رفع نقص و رسیدگی و اظهارنظر مجدد اعاده می‌گردد. 
. 
شعبه سی و هفتم دیوان عالی کشور
. 
رییس: س. ب. مستشار: م. ا. مستشار: ح. م. 
. 
. 
<#>
. رأی متن رأی. رای
. 
با توجه به مراتب مذکور، نظر به محتوای پرونده امر و موضوع خواسته استدلال دادگاه در صدور قرار عدم صلاحیت صحیح و منطبق با موازین قانونی می‌باشد.، توجها به ماده ۲۸ قانون ایین دادرسی دادگاه‌های عمومی و انقلاب در امور مدنی، ضمن تایید استدلال مذکور، ادامه رسیدگی به اداره ثبت محل (مسجد سلیمان) محول می‌گردد. 
. 
. 
شعبه *
. 
رییس: ح. ح. مستشار: ح. م.. رأی خلاصه جریان پرونده. خلاصه جریان پرونده: 
. 
شعبه *به موجب دادنامه شماره ۶۹۶۲ - ۲۲. ۸ ٫ ۱۴۰۰ چنین اظهار نظر نموده است: 
. 
 «درخصوص دادخواست تقدیمی اقای م. ح. به وکالت ازمحم. -غ. -ع. –ع. -م. -ف. -س. -ا. -م. ش. د. م. به طرفیت ف. ک. ب. ب. چ. فرزند ن. به خواسته دستورموقت توقیف عملیات اجرایی اجراییه شماره *ابطال اجراییه شماره فوق‌الذکر صادر شده از سازمان *نظر به اینکه شکایت از عملیات اجرایی در صلاحیت رییس ثبت محل می‌باشد. و نظررییس ثبت محل قابل اعتراض در هیات نظارت ثبتی است. بنابراین مستندا به ماده ۱۶۹ ایین نامه اجرای اسناد رسمی وماده ۲۸ قانون ایین دادرسی مدنی قرار عدم صلاحیت به شایستگی رییس سازمان *صادر می‌گردد. قرار صادر شده قطعی است. دفتر پرونده به دیوان عالی کشور ارسال گردد.» 
. 
. 
با وصول پرونده به دیوان عالی کشور و ارجاع به این شعبه، هیات قضایی شعبه در تاریخ بالا تشکیل گردید. 
. 
پس از قرائت گزارش اقای ح. ع. ح. عضو ممیز و ملاحظه اوراق پرونده، مشاوره نموده و چنین رای صادر می‌نماید.: 
. 
. رأی شعبه دیوان عالی کشور. رای
. 
با توجه به مراتب مذکور، نظر به محتوای پرونده امر و موضوع خواسته استدلال دادگاه در صدور قرار عدم صلاحیت صحیح و منطبق با موازین قانونی می‌باشد.، توجها به ماده ۲۸ قانون ایین دادرسی دادگاه‌های عمومی و انقلاب در امور مدنی، ضمن تایید استدلال مذکور، ادامه رسیدگی به اداره ثبت محل (مسجد سلیمان) محول می‌گردد. 
. 
. 
شعبه *
. 
رییس: ح. ح. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
پیرو گزارش مورخ ۱۴۰۰ / ۶ / ۱۴ شعبه ۳۷ دیوان عالی کشور در ارتباط با فرجام‌خواهی خانم ا. گ. ن. ص. به طرفیت اقای م. م. ت. نسبت به دادنامه شماره ۶۱۹۰۹۶ مورخ ۱۴۰۰ / ۳ / ۲۲ صادره از شعبه چهارم دادگاه تجدیدنظر هرمزگان که دادنامه فرجام خواسته به لحاظ نقص تحقیقاتی بموجب دادنامه شماره ۴۱۷۶۸۹ مورخ ۱۴۰۰ / ۶ / ۱۴ به استناد بند الف ماده ۴۰۱ قانون ایین دادرسی دادگاه‌های عمومی و انقلاب در امور مدنی به شرح ذیل نقض و به شعبه صادرکننده رای بدوی پرونده اعاده شده است. درخصوص فرجام‌خواهی خانم ا. گ. ن. ص. به طرفیت اقای م. م. ز. ت. نسبت به دادنامه شماره ۶۱۹۰۹۶ مورخ ۱۴۰۰ / ۳ / ۲۲ صادره از شعبه چهارم دادگاه تجدیدنظراستان هرمزگان بر دادنامه فرجام خواسته ایرادات ذیل وارد است: اولا وکلای فرجام خوانده به شرح فرم وکالتنامه ابرازی در پرونده هر دو نفر کاراموز وکالت بوده لذ بنا به تصریح امده در تبصره ۳ ماده ۶ قانون کیفیت اخذ پروانه وکالت کاراموزان وکالت حق وکالت در دعاوی که مرجع تجدیدنظر از احکام انها دیوان عالی کشور می‌باشد. را ندارند. ثانیا دادگاه بدوی صرفنظر از ایرادات اساسی بر نحوه رسیدگی انجام‌شده به ویژه تشکیل جلسه دادرسی و تظیم صورتجلسه دادگاه ملاحظه می‌گردد. علیرغم تکلیف مقرر در ماده ۸۸ قانون ایین دادرسی دادگاه‌های عمومی و انقلاب درامور مدنی نسبت به ایرادات مطرح‌شده از سوی وکلای خوانده (فرجام خوانده) تصمیم اتخاذ ننموده‌اند. و اما از انجاییکه وکیل فرجام خوانده به شرح لوایح متعدد در محاکم بدوی و تجدیدنظر و نهایتا در لایحه تبادل لوایح فرجامی صریحا اذعان به سابقه ازدواج موکل خود (فرجام خوانده) با فرجام‌خواه نموده النهایه مدعی شده‌اند که عقد جاری‌شده فیمابین انان عقد موقت یکماه بوده لاجرم بنا به تصریح ماده ۱۲۵۷ قانون مدنی مدعی علیه هرگاه دفاع مدعی امری شود. که محتاج به این باشد. اثبات امر بر عهده اوست لذا اثبات این امر که عقد جاری‌شده فی‌مابین اصحاب دعوا موقت بوده بر عهده فرجام خوانده مدعی است.۲ -به شرح پاسخ پزشکی قانونی فرجام‌خواه باردار بوده لاجرم ضرورت دارد. تا پس از اتمام دوره بارداری و وضع حمل نسبت به معرفی فرجام‌خواه و طفل متولد شده به پزشکی قانونی معرفی و با انجام ازمایش dna انتساب با عدم انتساب ان به فرجام خوانده مشخص گردد. ۳ -با صدور قرار استماع شهادت شهود در اجرای مواد ۲۲۹ به بعد قانون ایین دادرسی در جلسه دادرسی که با حضور طرفین از شهود تعرفه شده تحقیق و گواهی انان استماع گردد. لذا بنابر مراتب فوق به استناد بند الف ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده به شعبه صادر کننده رای فرجامی اعاده می‌گردد. دادگاه محترم تجدیدنظر استان در راستای تصمیم شعبه دیوان عالی کشور از طرفین دعوت و جلسه دادرسی در تاریخ ۱۴۰۰ / ۸ / ۱۵ با حضور اصحاب دعوی و وکیل تجدیدنظرخوانده تشکیل بدوا تجدیدنظرخواه اظهار نموده (عقد ما شفاهی بوده و مهریه‌ام ۷۴ سکه بوده و در زمان عقد فقط من و تجدیدنظرخوانده بودیم کسی حضور نداشتند گواهان خودم را که در جلسه حضور ندارند در جلسه بعدی در دادگاه معرفی می‌نمایم) وکیل تجدیدنظرخوانده در مقام پاسخ اظهار نموده موکل به جهت جدایی از همسر خود و داشتن یک دختر نوجوان از کارمندان تالار خود تقاضا نمودند که شخصی را برای عقد موقت به ایشان معرفی نمایند خواهر خانم گ. نسب وی را به ایشان معرفی می‌نماید. و بنا بر این می‌شود. که یکماه عقد موقت نمایند در صورت داشتن تفاهم و رضایت از یکدیگر مدت را تمدید نمایند طرفین در اتاق اقای م. در تالار با یکدیگر عقد نموده و مهریه خانم هم پنجاه هزار تومان بوده به ایشان پرداخت نمودند شهود موکل سابقا بر این موضوع شهادت داده‌اند …) ص ۱۲۱ - ۱۲۰ دادگاه فرزند متولد از تجدیدنظرخوانده به پزشکی قانونی جهت انجام ازمایش dna معرفی می‌گردد. که بموجب پاسخ واصله اعلام گردیده (… در مورد اقای م. م. ت. (پدر فرضی) و خانم ا. گ. ن. ص. (مادر) و فرزند پسر نتیجه بر اساس گزارش پزشکی قانونی *و با عنایت به مجموع ازمایشات انجام‌شده و محاسبه‌های اماری صورت پذیرفته رابطه پدر-فرزندی بین اقای م. م. ت. و فرزند پسر منسوب به وی تایید می‌گردد.) ص ۱۳۲ دادگاه در تاریخ ۱۴۰۰ / ۱۱ / ۲۵ در جلسه دادرسی با حضور اصحاب دعوی وکیل تجدیدنظرخوانده تشکیل گردیده اقای م. م. اظهار نموده (قبول دارم. که خانم ا. گ. همسر بنده است. عقد کرده‌ایم اما دایمی نبوده است. و قبول دارم. این بچه که از وی متولد شده است. نیز فرزند خودم می‌باشد. قبلا تردید داشتم اما الان تردید ندارم. فرزند خودم می‌باشد. مهریه نیز یک‌میلیون تومان تعیین‌شده بود که انرا پرداخت کرده‌ام) تجدیدنظرخواه اظهار می‌دارد. (عقد ما دایم بود مهریه‌ام نیز ۷۴ قطعه سکه تمام بهار ازادی تعیین‌شده بود شاهدی ندارم. که این امر را اثبات نمایم) در ادامه وکیل تجدیدنظرخوانده نیز اظهار نموده (مطلبی ندارم.) ص ۱۳۳ دادگاه با اعلام ختم دادرسی بموجب دادنامه شماره ۲۹۸۹۵۵۹ مورخ ۱۴۰۰ / ۱۱ / ۲۷ با این استدلال (با توجه به اقرار خوانده مبنی بر وجود رابطه زوجیت و نظر به اینکه صرفا اختلاف در خصوص دایمی و منقطع بودن نکاح مزبور است. به نحویکه زوج به عقد موقت و زوجه به عقد دایم اقرار دارند و با توجه به اینکه در صورت حدوث اختلاف در خصوص دایمی و غیردایمی بودن نکاح فی‌مابین زوجین اصل بر دایمی بودن است) ضمن نقض دادنامه بدوی حکم به اثبات رابطه زوجیت دایم فی‌مابین خواهان و خوانده بدوی صادر می‌نماید. ص ۱۳۹ دادنامه در تاریخ ۱۴۰۰ / ۱۱ / ۲۷ ابلاغ و خانم پ. ه. ن. به وکالت از اقای م. م. ت. نسبت به دادنامه صادره از شعبه دادگاه تجدیدنظر استان در مقام فرجام‌خواهی اعتراض و اجمالا بیان نموده‌اند (زوجه برای اثبات ادعای خود مبنی بر نکاح دایم هیچ دلیلی ارایه ننموده و تمامی اظهارات وی صرفا ادعا می‌باشد.) مشروح لایحه وکیل فرجام‌خواه و پاسخ فرجام خوانده در جلسه شور قرایت می‌گردد. 
. 
هیات شعبه در تاریخ بالا تشکیل گردید. پس از قرایت گزارش اقای م. ا. عضو ممیز و ملاحظه اوراق پرونده در خصوص دادنامه شماره ۲۹۸۹۵۵۹ مورخ ۱۴۰۰ / ۱۱ / ۲۷ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجام‌خواهی خانم پ. ه. ن. به وکالت از اقای م. م. به طرفیت خانم ا. گ. ن. نسبت به دادنامه شماره ۲۹۸۹۵۵۹ مورخ ۱۴۰۰ / ۱۱ / ۲۷ صادره از شعبه چهارم دادگاه تجدیدنظر استان هرمزگان متضمن اثبات زوجیت از توجه به جمیع اوراق و مندرجات پرونده و تحقیقات و اقدامات معموله از ناحیه فرجام‌خواه ایراد و اعتراض خاص و موجهی که موجبات فسخ رای فرجامی را ایجاب نماید. بعمل نیامده است. و رای صادره از توجه به جهات و مبانی مندرج در ان با هیچیک از جهات و شقوق ماده ۳۷۱ قانون ایین دادرسی دادگاه‌های عمومی و انقلاب در امور مدنی قابل انطباق بنظر نرسیده و از حیث رعایت تشریفات و اصول دادرسی نیز فاقد ایراد و اشکال موثر قانونی است. لذا ضمن رد فرجام‌خواهی فرجام‌خواه به استناد ماده ۳۷۰ قانون فوق الاشعار دادنامه فرجام خواسته ابرام می‌گردد. 
. 
شعبه سی و هفتم دیوان عالی کشور
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
پیرو گزارش مورخ ۱۴۰۰ / ۹ / ۳۰ شعبه ۳۷ دیوان عالی کشور در ارتباط با فرجام‌خواهی خانم ن. ت. به طرفیت اقای ع. ب. ی. نسبت به دادنامه شماره ۱۲۵۳ مورخ ۹۹ / ۷ / ۱۲ صادره از شعبه ۲۸ دادگاه تجدیدنظر استان اصفهان به لحاظ نقص تحقیقاتی بموجب دادنامه شماره ۱۳۵۸ مورخ ۱۴۰۰ / ۹ / ۳۰ به شرح ذیل نقض و پرونده به دادگاه صادرکننده رای فرجامی اعاده گردیده است. صرفنظر از اینکه ادامه استمرار زندگی زناشویی زوجین که از بدو شروع با تشکیک در عقد نکاح و شرایط ان شروع گردیده و نهایتا پس از گذشت قریب پنج سال انهم با طرح دعوی در محاکم قضایی زوجه موفق به ثبت واقعه ازدواج مورد مناقشه گردیده و طرح شکایت کیفری و حقوقی دنباله‌دار فی‌مابین طرفین به مصلحت انان بوده یا خیر بوده یا خیر النهایه مستفاد از اوراق پرونده و لایحه فرجام‌خواه ضرورت دارد. اولا پرونده کلاسه ۸۶۵ - ۹۵ موضوع دادنامه شماره ۳۲۴ – ۹۷ / ۳ / ۵ در ارتباط با طرح دعوی زوجه علیه فرجام خوانده بخواسته الزام به ثبت واقعه ازدواج مطالبه و خلاصه ان استخراج و از اوراق موثر در تصمیم‌گیری به ویژه اظهارات فرجامخوانده در متن دادخواست بدوی و جلسات دادرسی و لوایح تقدیمی فتوکپی تهیه و ضم سابقه گردد. در ضمن پرونده کیفری موضوع محکومیت فرجامخوانده نیز درخواست و خلاصه ان استخراج و از دادنامه‌های بدوی و قطعی فتوکپی تهیه و پیوست سابقه شود. ثانیا در مورد پرونده موضوع نفقه سرانجام و نتیجه ان از مرجع قضایی مربوطه استعلام گردد. ثالثا از طریق واحد مددکاری تحقیقاتی از ارتباط با زندگی فرجام‌خواه و حضور فیزیکی ایشان در منزل مورد مناقشه (*) از همسایگان و مطلعین حاضر در مجتمع انجام و نتیجه ضمیمه پرونده گردد. لذا بنا به مراتب فوق به استناد بند الف ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده به شعبه صادر کننده رای فرجام خواسته اعاده می‌گردد. بدوا پرونده اتهامی فرجام خوانده را مطالبه و به شرح مندرج در صورتجلسه مورخ ۱۴۰۰ / ۳ / ۲۰ خلاصه ان را استخراج نموده‌اند ص ۹۶ - ۹۲ در ادامه پرونده حقوقی موضوع دعوی زوجین به طرفیت همدیگر نیز مطالبه و خلاصه ان بموجب مندرج در صورتجلسه مورخ ۱۴۰۰ / ۵ / ۱۷ استخراج‌شده است. ص ۱۰۳ - ۱۰۱ و دادگاه نهایتا بموجب دادنامه شماره ۱۲۶۷۰۵۵۲ مورخ ۱۴۰۰ / ۱۱ / ۱۶ به شرح ذیل مبادرت به صدور حکم می‌نماید. موضوع تجدید نظر خواهی خانم ن. ت. فرزند س. با وکالت ع. ت. ه. به طرفیت اقای ع. ب. ی. فرزند غ. با وکالت اقای ع. ص. نسبت به دادنامه شماره ۵۱۶ - ۹۹ مورخ ۱۳۹۹ / ۵ / ۲۲ شعبه سوم دادگاه خانواده اصفهان که متضمن صدور حکم بر بطلان دعوی طلاق ایشان به لحاظ نقض بعضی از شروط ضمن العقد نکاح و مطالبه نفقه می‌باشد. نظر به اینکه در این خصوص سابقا موضوع در این دادگاه در مقام تجدید نظر خواهی بررسی گردید. و تجدید نظر خواهی زوج غیر وارد تشخیص و دادنامه نخستین تایید گردیده است. با فرجام‌خواهی زوجه پرونده در شعبه سی و هفتم دیوان عالی کشور مطرح گردیده و ان شعبه با اعلام نقص در پرونده، دادنامه فرجام خواسته را نقض و پرونده مجددا به این دادگاه اعاده شده موضوعات ایرادی از ناحیه دیوان عالی ۱. موضوع پرونده طرح دعوی زوجه مبنی بر الزام زوج به ثبت واقعه ازدواج و خلاصه برداری از ان پرونده و در خصوص اظهارات زوج در جلسات دادرسی ۲. ملاحظه پرونده کیفری موضوع محکومیت زوج در خصوص عدم ثبت واقعه ازدواج ۳. ملاحظه پرونده نفقه و نتیجه ان ۴. معرفی زوجین به واحد مددکاری و انجام تحقیقات در خصوص ارتباط زندگی و حضور زوجه در منزل مورد مناقشه (*) و تحقیق و بررسی از مطلعین و همسایگان در مجتمع مسکونی موصوف می‌باشد.، دادگاه پرونده‌های مذکور اخذ و خلاصه‌نویسی گردید. الف: پرونده کلاسه ۱۵۱۰۵۳۹ - ۹۵ دادسرای ویژه روحانیت اصفهان موضوع شکایت زوجه علیه اقای س. ح. ا. ط. مبنی بر افترا و شهادت کذب، نشر اکاذیب و تشویش اذهان عمومی مطرح نموده و بیان داشته است. در سال ۱۳۹۳ شخصی از دوستان ایشان اقای ع. ب. ی. (زوج) را جهت ازدواج معرفی و پس از اشنایی ازدواج صورت می‌گیرد بعد از تشکیل زندگی مشترک زوجه مدعی است. زوج او را فریب داده و حاضر به ثبت رسمی واقعه ازدواج نمی‌شود. و در این زمینه با عاقد (اقای ح. ا. ط.) تبانی کرده، شاکی بیان داشته در تاریخ ۹۵ / ۵ / ۷ به عقد دایمی ایشان در امده، عاقد ان زمان دفترثبت همراه نداشته، بعد از عقد هم زوج از ثبت طفره می‌رفت، دو روز بود زوج با شناسنامه المثنی برادرش با ده سال سن کمتر از سن واقعی (به صورت جعلی) به اتفاق عاقد به منزل پدر زوجه مراجعه و زوج بیان می‌دارد. چون مقیم کشور *است. نمی‌تواند نام زوجه را در شناسنامه درج کند اما در دفتر ازدواج ثبت می‌شود. که بعدا زوجه مدعی جعلی بودن دفتر است، زوجه بعد هم متوجه می‌شود. که زوجه چند همسر موقت و دایم دارد.، در مرحله تحقیقات عاقد بیان داشته: در سال ۹۳ زوجین به اتفاق نزدم امدند و بنده عقد دایم با مهریه سه دانگ منزل به مبلغ توافقی یکصد میلیون تومان جاری نمودم و چون زوج همسر اول داشت عقد انان ثبت‌نشده است. و اظهار می‌دارد. عقد دوم صوری بوده است. زوج در اظهاراتش بیان داشته در تاریخ ۹۳ / ۵ / ۴ زوج را عقد کرده، زوج شناسنامه مجعول ارایه می‌کند که تاریخ تولد ۱۳۵۹ بوده چون زوج می‌خواسته خانواده‌اش از دوشیزه نبودن او اگاهی نیابند، او (زوج) به دلیل این‌که از همسر اولش فرزندی ندارد. قصد داشته با این خانم پس از ازدواج بچه‌دار شود. (جهت حفظ ابرو عقد دیگری به صورت صوری توسط عاقد انجام‌شده است) در همین پرونده زوج علیه زوجه مبنی بر فریب در ازدواج و جعل شناسنامه و استفاده از ان در دادیاری شعبه ۲۲ دادسرای عمومی و انقلاب اصفهان مطرح نموده به جهت روحانی بودن عاقد پرونده با قرار عدم صلاحیت از دادسرای عمومی و انقلاب به دادسرای ویژه روحانیت ارسال می‌شود.، خلاصه اینکه زوج با رضایت همسر اولش به جهت اینکه فاقد فرزند مشترک بوده‌اند اقدام به ازدواج مجدد با زوجه (شاکی) نموده در صورتی که سن واقعی زوج متولد ۱۳۴۹ است. با شناسنامه مجعول ۱۳۵۹ ازدواج نموده زوجه باکره نبوده و اثار عمل سزارین و دو جراحی در بدن او مشهود است. و زوجه یک حلقه سی‌دی به دادیاری در رابطه با گفتگوی انان بر سر مساله شناسنامه مجعول بوده، نتیجه این‌که زوج در خصوص جعل شناسنامه و استفاده از ان سند مجعول و عدم ثبت واقعه ازدواج با قرار جلب به دادرسی و از اتهام فریب در ازدواج قرار منع تعقیب صادر و راجع به اتهام زوجه با موضوع فریب در ازدواج و مشارکت در جعل قرار منع تعقیب و راجع به استفاده از سند مجعول (شناسنامه جعلی) قرار جلب دادرسی صادر شده و راجع به عاقد مبنی بر شهادت کذب، افترا، نشر اکاذیب و تبانی قرار منع تعقیب صادر می‌نماید. (قرار‌های منع تعقیب پس از اعتراض، ضمن رد اعتراض تایید و قطعی شده است)، زوج در خصوص عدم ثبت واقعه ازدواج به شش ماه حبس تعزیری و معاونت در جعل به تحمل دو سال حبس تعزیری و راجع به استفاده از سند مجعول تبریه شده (به موجب دادنامه شماره ۵۹ - ۹۷ مورخ ۹۷ / ۳ / ۶ شعبه ۷ دادگاه ویژه روحانیت پس از تجدید نظر خواهی ایشان ضمن رد دادنامه تایید شده است. ولی پس از درخواست اعاده دادرسی از طرف زوج با تجویز ان در نهایت با پذیرش اعاده دادرسی و ارجاع به شعبه دوم دادگاه تجدید نظر راجع به اتهام معاونت در جعل در دادنامه شماره ۵۹ - ۹۷ مورخ ۹۷ / ۳ / ۶ نقض و حکم برایت راجع به عدم ثبت واقعه ازدواج تایید و با منقضی شدن تعدد جرم مدت محکومیت حبس با دو درجه تخفیف به جزای نقدی معادل بیست میلیون ریال تبدیل‌شده است، پرونده استنادی حکایت دیگری نداشته است. با معرفی زوجین به مشاوره، زوجین در جلسات سازش شرکت کرده‌اند لیکن بنابر اظهارات زوجه کماکان مصر به طلاق و جدایی است. و نظر زوج به ادامه زندگی مشترک می‌باشد.، در خصوص انجام تحقیق محلی چنین گزارش‌شده (گزارش مورخ ۱۴۰۰ / ۹ / ۲۱) از ساکنین مجتمع و نگهبان ان جا تحقیق‌شده که نتیجه ان: از سال ۹۳ توسط زوج به شاکیان اجاره بوده پس از گذشت یک سال زوجه فقط جهت سرکشی از اموال گاها حاضر ولی زندگی مشترکی نداشته‌اند در شهریور ۱۳۹۹ با حکم دادگاه جهیزیه مسترد و تحویل زوجه و منزل تحویل مالک جدید شده است. در جلسه ۱۴۰۰ / ۷ / ۳ که با تعیین وقت قبلی زوجین و وکلای انان دعوت به حضور شدند در خصوص پرونده طلاق و پرونده نفقه به جهت سبق نظر این دادگاه در خصوص پرونده طلاق از شعبه ۱۹ تجدید نظر تواما تحت نظر قرار گرفت، بدوا وکیل زوجه در خصوص خواسته موکله مبنی بر وجود پرونده کیفری و سلب اسایش روحی و روانی زوجه با گذشت بیش از هفت سال از واقعه ازدواج و اختلافات عدیده به خواسته طلاق تاکید داشت، وکیل زوج مبنی بر اینکه موکل حاضر به طلاق نیست بیان داشته طی این مدت زوجه هیچ‌گونه تمکین نداشته و موکل به ادامه زندگی اصرار می‌ورزد، زوجه بیان داشت ما حدود یک سال و هفت ماه زندگی مشترک تقریبا یک ماه در *زندگی کردیم ایشان ازدواج‌های متعددی داشته، چون مشکل دارد. بچه‌دار نمی‌شود.، اگر ایشان مرا دوست داشت چرا حاضر نشد این ازدواج را ثبت کند، بنده به مدت پنج سال تلاش کردم تا این ازدواج ثبت شد، طی این مدت نفقه‌ای نداده فقط مبلغ هفت میلیون و پانصد تومان داده است، بنده حاضرم یکصد سکه از مهریه‌ام را در قبال طلاق بذل کنم و تمام شود.، زوج بیان داشت حاضر به طلاق ایشان نیستم، طی این مدت هفت سال تمکین نداشته و زندگی مشترکی نداشتیم، بیست و سه میلیون تومان بابت نفقه این مدت گرفته، بنده مخارج ایشان را می‌دهم، مهریه را هم می‌دهم، منزل هم در *مهیا کرده‌ام ایشان باید بیاید با هم زندگی کنیم، بنده چون از همسر اولم بچه‌دار نشده‌ام با ایشان ازدواج کردم، ایشان را دوست دارم.، بنده تبعیت اوکراین را هم دارم. ایشان ممنوع الخروجم کرده و ۱۸ پ ثبتی مرا توقیف کرده، اموال متعلق به همسر اولم را هم توقیف کرده است، در کشور *مشغول پرورش بوقلمون بودم، حاضر به طلاق ایشان نیستم، دادگاه نظر به جامع اوراق پرونده در خصوص نفقه و طلاق دعاوی مطروحه از ناحیه زوجه که حکم به بطلان (هر دو ان) صادر شده است. دلیل موجه و متقنی که سبب نقض دادنامه‌های موصوف گردد. از ناحیه زوجه و وکیلش ابراز نشده است. لذا تجدید نظر خواهی را وارد ندانسته مستفاد از ماده ۱۱۰۸ قانون مدنی و لحاظ اصل فقهی الطلاق بید من اخذ بالساق و در اجرای مواد ۴۰۵ ٫ ۴۰۶ و ۳۵۸ قانون ایین دادرسی مدنی ضمن رد تجدید نظر خواهی دادنامه‌های موصوف به شماره‌های ۵۴۹ - ۹۹ و ۵۱۶ - ۹۹ مورخ ۱۳۹۹ / ۵ / ۲۸ شعبه سوم دادگاه خانواده اصفهان را عینا تایید می‌نماید. راجع به نفقه قطعی و مربوط به طلاق به استناد مواد ۳۶۷ ٫ ۳۶۸ و ۳۹۷ همین قانون قابل فرجام‌خواهی ظرف مدت بیست روز پس از ابلاغ در دیوان عالی کشور می‌باشد. دادنامه در تاریخ ۱۴۰۰ / ۱۱ / ۲۳ ابلاغ و اقای ع. ت. ه. به وکالت از خانم ن. ت. طی دادخواست تقدیمی در مورخ ۱۴۰۰ / ۱۲ / ۹ در مقام فرجام‌خواهی نسبت به رای دادگاه تجدیدنظر استان اعتراض و اجمالا بیان نموده‌اند. تقاضای رسیدگی نقض دادنامه و ارجاع پرونده به شعب هم‌عرض را استدعا دارم. همانگونه که در صدر و شرح دادنامه صادره نیز اعلام گردیده پرونده امر پس از فرجام‌خواهی به لحاظ نقص در تحقیقات به همان شعبه صادرکننده حکم تجدیدنظر ارجاع گردید. و شعبه مذکور نیز رای اصراری صادر نموده است. اگر صرفا محتویات پرونده امر و تحقیقات صورت گرفته مورد مداقه قرار گیرد شعبه محترم تجدیدنظر مجددا همان موارد استناد قبلی خویش را در راستای تایید دادنامه صادره قرار داده است. در حالیکه همان گونه که ملاحظه می‌فرمایید در پرونده امر پس ارجاع و نقض دادنامه از طرف دیوان محترم عالی کشور دادگاه محترم تجدیدنظر علیرغم محکومیت‌های کیفری متعدد زوج در عدم ثبت واقعه ازدواج و ملاحظه پرونده نفقه و تحقیقات صورت گرفته از مطلعین و همچنین واحد مددکاری محتویات پرونده متشکله در دادسرای ویژه روحانیت اصفهان که با گذشت بیش از ۵ سال از واقعه ازدواج و طی نمودن مشکلات متعدد و پی در پی نهایتا موکل توانسته با مشقت فراوان صرفا رابطه زوجیت خود را به اثبات رساند در طول مدت انکار زوج بر رابطه زوجیت و اصرار موکل بر ثبت واقعه که با محتویات پرونده در دادنامه دقیقا مشخص می‌باشد. که زوج هیچگونه علاقمندی به موکل نداشته و اقدامات وی صرفا به این جهت می‌باشد. که موکله را از مطالبه حقوق شرعی و قانونی خویش منصرف نماید. بخشی از تصاویر تهیه‌شده از روابط فرجام خوانده با همسران قبلی متعدد در کشور *!!! در پرونده امر که توسط موکل ارایه شده گویای صدق اظهارات موکل در تمامی موارد می‌باشد. و لیکن مرجع محترم تجدیدنظر به هر دلیل معلوم نیست چطور و چگونه با وجود این همه اختلاف که با انکار زوجیت از همان ابتدای زندگی مشترک به جهت تضییع حقوق موکل با ارای قطعیت یافته صادره از مراجع کیفری و حقوقی پس از گذشت پنج سال فقط در یک مورد اثبات رابطه زوجیت و از سال ۹۳ تاکنون با گذشت بیش از ۷ سال از اختلافات زناشویی فی‌مابین و عدم هرگونه سازش حسب نظریه واحد مددکاری از همه این موارد که هر کدام به تنهایی در جهت صدور حکم طلاق کفایت می‌نموده گذر کرده است. و دادنامه صادره خویش را مجددا تایید نموده است. قابل تامل این‌که با گذشت بیش از هفت سال از واقعه ازدواج فرجام خوانده بر اساس تقدیمی و نظریه کارشناسی در سال‌های ۹۶ و ۹۷ حتی ریالی بابت نفقه به موکل پرداخت ننموده در حالیکه رای الزام به تمکین وی که بعد از این سال‌ها صادر گردیده و به صرف این عدم اعتماد درخواست مهریه را نموده حداقل ان با تحقق شرایط ضمن العقد از باب عدم پرداخت نفقه در شش ماه مستمر و نه ماه متناوب و همچنین تحقق سایر شرایط از باب احراز عسر و حرج مورد توجه قرار نگرفته و نهایتا دادنامه‌ی قبلی مورد تایید قرار گرفته است. در حالیکه همانگونه که مرجع محترم و عالی در نقض دادنامه به لحاظ نقص تحقیقات اعلام نموده انکار زوجیت در بدو رابطه زوجیت خود دلیل متقن و مستدل بر عدم اعتماد موکله به زوج بوده است. که به تنهایی دلیل طلاق می‌توانست قرار گیرد. مشروح لایحه فرجام‌خواه و پاسخ فرجام خوانده در جلسه شور قرایت می‌گردد. 
. 
هیات شعبه در تاریخ بالا تشکیل گردید. پس از قرایت گزارش اقای م. ا. عضو ممیز و ملاحظه اوراق پرونده در خصوص دادنامه شماره ۱۲۶۷۰۵۵۲ مورخ ۱۴۰۰ / ۱۱ / ۱۶ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای شعبه
. 
در خصوص فرجام‌خواهی اقای ع. ت. ه. به وکالت از خانم ن. ت. به طرفیت اقای ع. ب. ی. نسبت به دادنامه شماره ۱۲۶۷۰۵۵۲ مورخ ۱۴۰۰ / ۱۱ / ۱۶ صادره از شعبه ۲۸ دادگاه تجدیدنظر استان اصفهان متضمن صدور حکم بر بطلان دعوی طلاق فرجام‌خواه همانطوریکه در مقدمه دادنامه سابق الصدور شعبه دیوان عالی کشور در راستای نقض دادنامه سابق الصدور زوجین قریب به پنج سال است. جدای از هم زندگی می‌نمایند در ثانی از همان اوایل شروع زندگی مشترک با اعلام تشکیک زوج (فرجام خوانده) در عقد نکاح و شرایط ان تشنج و درگیری قضایی فی‌مابین زوجین شروع و تاکنون ادامه داشته ثالثا به شرح امده در جلسه دادرسی مورخ ۹۹ / ۴ / ۴ در دادگاه بدوی فرجام خوانده صراحتا بر این امر اقرار و اذعان نموده‌اند (زوجه (فرجام‌خواه) همسر دوم اینجانب می‌باشد. و در خانه حضور ندارند و حالیه بنده با همسر اول زندگی می‌نمایم …) ثالثا شکایات متعدد زوجین علیه همدیگر در مراجع قضایی (از قبیل جعل-افترای-توهین و …) دلالت تام بر کراهت از یکدیگر دارد. و ظاهرا اصرار فرجام خوانده علیرغم داشتن زن دوم به ادامه زندگی مشترک با فرجام خوانده موصوف بیشتر ناشی از لجاجت و ستیزه‌جویی بوده لذا بنا به مراتب فوق به استناد بند ج ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده جهت رسیدگی مجدد به شعبه هم‌عرض دادگاه صادرکننده رای فرجامی ارجاع می‌گردد. 
. 
شعبه سی و هفتم دیوان عالی کشور
. 
رییس: س. ب. مستشار: م. ا. مستشار: ح. م. 
. 
. 
<#>
. رأی خلاصه جریان پرونده. خلاصه جریان پرونده: 
. 
حسب اوراق و مندرجات پرونده خانم ف. ن. پ. ورق با وکالت اقای ا. ا. م. به شرح دادخواست تقدیمی دعوی به طرفیت اقای م. س. بخواسته طلاق مطرح و اختصارا چنین توضیح داده‌اند با توجه به عقد نامه پیوست در تاریخ ۷۳ / ۱۰ / ۲۶ موکل به عقد شرعی و قانونی زوج درامده فی ما بین زوجین مفارقت جسمانی و عاطفی حاصل گردیده که این امر زندگی مشترک را برای موکله بسیار دشوار نموده بطوریکه ادامه زندگی مشترک برای موکله غیر قابل‌تحمل گردیده ص ۱۱ پرونده به شعبه ۲۷۴ دادگاه خانواده تهران ارجاع گردیده. جلسه دادرسی در تاریخ ۹۹ / ۳ / ۱۳ با حضور وکیل خواهان و شخص خوانده تشکیل که افراد حاضر در جلسه اعلام نموده‌اند عرایض به شرح لوایح تقدیمی است. بموجب لایحه تقدیمی از سوی وکیل خواهان اجمالا امده است. موکله با توجه به گزارش پزشکی قانونی و گزارش کلانتری مربوط به طرح شکایتی دایر به ضرب و جرح عمدی به طرفیت زوج در دادسرا اقدام و بموجب دادنامه شماره ۱۰۸۳ مورخه ۹۷ / ۷ / ۲ در شعبه ۱۱۶۴ دادگاه کیفری محکوم به پرداخت دیه در حق موکل شده است.۲ - رد دعوی مکرر الزام به تمکین زوج که بموجب دادنامه قطعی شماره ۲۵۶۹ مورخه ۹۷ / ۱۲ / ۱۳ شعبه ۲۷۴ دادگاه خانواده حکم به رد دعوی صادر شده است. و برای بار دوم نیز دعوی با الزام به تمکین از سوی زوج به طرفیت موکله مطرح که منجر به دادنامه قطعی به شماره ۱۰۷ مورخه ۹۹ / ۲ / ۳ محکوم به رد شده است.۳ - بر حسب اظهارات موکله نسبت به سویرفتار شدید که موجبات کراهت و تنفر شدید را فراهم نموده که این کراهت و تنفر به حدی است. موکله حاضر به بذل میزان دویست سکه از مهریه خویش در قبال طلاق شده‌اند ص ۳۱ - ۲۹. خوانده (زوج) نیز بموجب لایحه تقدیمی اظهار نموده‌اند (اینجانب حدود ۲۵ سال با همسرم زندگی مشترک داشته و دارای دو فرزند دختر و پسر می‌باشم و طی این مدت مردی نبوده که دست بزن داشته باشم و نسبت به فرزندام و خانواده متعهد بوده‌ام لیکن متاسفانه به دلیل اختلاف طبقاتی که با همسرم داشتم همیشه از بابت ثروت پدر همسرم مورد اهانت و تحقیر قرار گرفته‌ام متاسفانه در چند سال اخیر همسرم با دوستی با رفقای مطلقه و با احساس تکبر تصمیم به از بین بردن زندگی اینجانب و فرزندانم شده است. همسرم با شهادت دروغ حکم محکومیت من را غیابی گرفته است. و هم‌چنین رای تمکین را به نفع خود کرده اجرت‌المثل و مهریه را استفاده کرده و تمام اموال اینجانب را توقیف کرده ص ۳۳ – ۳۲. دادگاه قرار ارجاع امر به داوری صادر می‌نماید. داوران معرفی و نظریه انان اخذ گردیده ص ۳۹ – ۳۶ دادگاه با اعلام ختم دادرسی بموجب دادنامه ۷۴۰ مورخه ۹۹ / ۵ / ۱۲ حکم به رد دعوی خواهان صادر نموده است. ص ۴۳ با تجدیدنظرخواهی وکیل زوجه پرونده به شعبه ۲۴ دادگاه تجدیدنظر استان تهران ارجاع که شعبه مرجوع الیه نیز به موجب دادنامه شماره ۱۵۲۷ مورخه ۹۹ / ۶ / ۲۶ ضمن رد تجدیدنظرخواهی تجدیدنظرخواه دادنامه معترض عنه تایید گردیده است. ص ۷۲. خانم ف. پ. و. طی دادخواست تقدیمی در مورخه ۹۹ / ۷ / ۱۹ در مقام فرجام‌خواهی نسبت به رای دادگاه تجدیدنظر استان اعتراض و اجمالا بیان نموده محاکم محترم بدوی و تجدیدنظر به عرایض و مطالب اعلامی از طریق لوایح ارایه شده از مصادیق بارز عسر و حرج می‌باشد. هیچ توجیهی نشده است. دلایل و جهت طلاق ۱ - سویرفتار و سویمعاشرت از سوی زوج به استناد دو فقره محکومیت زوج از باب ایراد ضرب و جرح عمدی ۲ - رد دعوی الزام به تمکین مطرح‌شده از سوی زوج به شرح دادنامه‌های استنادی ارایه شده …. مشروح لایحه فرجامخواه و پاسخ فرجامخوانده در جلسه شور قرایت می‌گردد. 
. 
هیات شعبه در تاریخ بالا تشکیل پس از قرایت گزارش اقای م. ا. عضوممیز و ملاحظه اوراق پرونده در خصوص دادنامه شماره ۱۵۲۷ مورخه ۹۹ / ۶ / ۲۶ فرجام خواسته مشاوره نموده چنین رای می‌دهد: 
. 
. رأی شعبه دیوان عالی کشور. رای
. 
نظر به اینکه فرجام در راستای ادعای عسر و حرج و کراهت از زوج در پرونده فرجام خواسته‌ی ارایه به استناد ان مدعی شده‌اند اولا محکومیت فرجام خوانده به استناد دادنامه شماره ۱۰۸۳ مورخه ۹۹ / ۷ / ۲ صادره از دادگاه کیفری شعبه ۱۱۶۴ تهران به اتهام ایراد ضرب و جرح ثانیا رد دعوی تمکین فرجامخوانده در دو مرحله به شرح الف: دادنامه شماره ۲۵۶۹ مورخه ۹۷ / ۱۲ / ۱۳ ب: دادنامه شماره ۱۰۷ مورخه ۹۹ / ۲ / ۳. لذا ضرورت دارد. ۱ - پرونده‌های استنادی از مراجع قضایی ذی‌ربط مطالبه و خلاصه انها استخراج و در صورتجلسه منعکس نموده و از اوراق موثر در تصمیم‌گیری فتوکپی تهیه و ضم سابقه گردد. ۲ - از طریق واحد مددکاری تحقیقاتی بطور محسوس و نامحسوس از محل زندگی زوجین از مطلعین و همسایگان در مورد اختلافات انان و وضعیت اخلاقی و اجتماعی فرجام خوانده انجام و نتیجه پیوست سابقه گردد. ۳ - با دعوت از فرزندان زوجین اظهارات انان در ارتباط با درگیری و اختلاف والدین استماع و در صورتجلسه منعکس گردد. لذا بنا به مراتب فوق به استناد بند الف ماده ۴۰۱ قانون ایین دادرسی دادگاه‌های عمومی و انقلاب در امور مدنی دادنامه فرجام خواسته نقض و پرونده به شعبه صادر کننده رای فرجامی اعاده می‌گردد. /
. 
شعبه سی و هفتم دیوان عالی کشور
. 
رییس شعبه: س. ع. ب. مستشار: م. ا. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه * در خصوص دعوای سازمان * بطرفیت ۱. سازمان * ۲. سازمان * به خواسته خلع ید و اجرت‌المثل ایام تصرف، به موجب دادنامه شماره * با این استدلال که: … رسیدگی و حل و فصل اختلافات دستگاه‌های اجرایی به عهده کمیسیون مستندسازی و تعیین بهره‌بردار اموال غیرمنقول دستگاه‌های در حوزه معاونت حقوقی، رییس‌جمهور است. … به استناد اصول ۱۳۴ و ۱۳۸ قانون اساسی و ماده ۶۹ قانون تنظیم بخشی از مقررات مالی دولت قرار عدم صلاحیت به اعتبار صلاحت کمیسیون مستنندسازی و تعیین بهره‌بردار اموال غیرمنقول صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرائت گزارش اقای م. ب. (ع. ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره * شعبه * که به موجب ان در مورد موضوع خواسته خواهان، کمیسیون مستنندسازی و تعیین بهره‌بردار اموال غیرمنقول را صالح به رسیدگی دانسته است، با توجه به اینکه موضوع خواسته خارج از صلاحیت‌های مرجع مزبور و مستلزم رسیدگی قضایی در دادگاه است، و با توجه به اینکه تشکیل هییتی به منظور رسیدگی به موضوع مورد ادعای خواهان منافی صلاحیت عام محاکم دادگستری نمی‌باشد.، لذا در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت نمی‌گردد.، ضمن نقض قرار مزبور پرونده برای ادامه رسیدگی به دادگاه اعاده می‌گردد. 
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه * در خصوص دادخواست اقای س. م. ح. ن. فرزند ح. به طرفیت خوانده سازمان * به خواسته اثبات قدمت حفر و بهره‌برداری از چاه محفوره قدیمی و انطباق با محل چاه موجود با چاه محفوره قدیمی، به موجب دادنامه شماره * با این استدلال که: … وفق تبصره ۵ ماده واحده قانون تعیین تکلیف چاه‌های اب فاقد پروانه بهره‌برداری مصوب ۱۳۸۹ وماده ۱۴ ایین نامه اجرایی قانون تعیین تکلیف چاه‌های اب فاقد پروانه بهره‌برداری مصوب ۱۳۹۰ رسیدگی به کلیه دعاوی مربوط به امور ابهای زیرزمینی واختلافات ناشی از اجرای قانون ماده واحده وقانون توزیع عادلانه اب مصوب ۱۳۶۱ در صلاحیت سازمان * مستقر در سازمان * می‌باشد. … مستند به مواد مذکور ومواد ۲۹ ٫ ۲۸ ٫ ۲۶ ٫ ۱۰ قانون ایین دادرسی مدنی قرار عدم صلاحیت به شایستگی سازمان * مستقر در سازمان * صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرائت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره * شعبه * که به موجب ان در مورد موضوع خواسته خواهان، سازمان * را صالح به رسیدگی دانسته است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت می‌گردد. 
. 
رییس: م. ب. عضو معاون: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۴ دادگاه عمومی حقوقی شهرستان بهبهان در خصوص دعوی خانم م. م. ن. فرزند ا. با ولایت قهری ا. م. ن. به طرفیت اداره ثبت احوال شهرستان بهبهان به خواسته اصلاح شناسنامه (بدین شرح که خواهان اظهار داشته نام دخترش به اشتباه با حرف (ه) ثبت‌شده است. و به دلیل اینکه تفاوت معنایی دارد. تقاضای اصلاح و تصحیح نام ایشان به محیا دارد.) به موجب دادنامه شماره ۰۱۱۹۹۴۳۵ - ۱۴۰۱ / ۲ / ۲۴ با این استدلال که: … خواسته خواهان از موارد و شمول بند الف ماده ۳ قانون ثبت احوال می‌باشد. و خارج از صلاحیت این مرجع و در صلاحیت هییت حل اختلاف مستقر در اداره ثبت احوال می‌باشد. مستندا به بند الف ماده ۳ قانون ثبت احوال، مواد ۲۶ ٫ ۲۷ ٫ ۲۸ قانون ایین دادرسی مدنی قرار عدم صلاحیت به شایستگی هییت حل اختلاف مستقر در اداره ثبت احوال شهرستان بهبهان صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۱۱۹۹۴۳۵ - ۱۴۰۱ / ۲ / ۲۴ شعبه ۴ دادگاه عمومی حقوقی شهرستان بهبهان که به موجب ان در مورد موضوع خواسته خواهان، هییت حل اختلاف مستقر در اداره ثبت احوال را صالح به رسیدگی دانسته است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۳ دادگاه عمومی حقوقی شهرستان اهواز در خصوص دعوی اقای س. غ. به طرفیت اقای م. ا. و. به خواسته دستور تخلیه فوری یک واحد اپارتمان، به موجب دادنامه شماره ۰۶۶۵۸۳۶۱ - ۱۴۰۰ / ۸ / ۲۳ با این استدلال که: موضوع در صلاحیت شورای حل اختلاف می‌باشد.، مستندا به مواد ۹ قانون شوراهای حل اختلاف قرار عدم صلاحیت به شایستگی شورای حل اختلاف اهواز صادر و پرونده را برای رسیدگی به ان مرجع ارسال نموده است. و رسیدگی به پرونده به شعبه ۱۹ شورای حل اختلاف اهواز ارجاع گردیده است. و این شعبه نیز به موجب دادنامه شماره ۰۹۸۴۴۵۸۵ - ۱۴۰۰ / ۱۱ / ۲۴ با این استدلال که: اجاره‌نامه به صورت رسمی در دفترخانه اسناد رسمی تنظیم گردیده است، لذا در راستای ماده ۳ قانون روابط موجر و مستاجر مصوب ۱۳۷۶ قرار عدم صلاحیت خود را به دایره اجرای ثبت اهواز صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۹۸۴۴۵۸۵ - ۱۴۰۰ / ۱۱ / ۲۴ شعبه ۱۹ شورای حل اختلاف اهواز که به موجب ان در مورد موضوع خواسته خواهان، دایره اجرای ثبت * را صالح به رسیدگی دانسته است، با توجه به اینکه طبق ماده ۱۴ قانون شورای حل اختلاف در صورت بروز حل اختلاف بین شورای حل اختلاف با مرجع غیر دادگستری شعبه اول دادگاه عمومی حوزه قضایی مربوط حل اختلاف خواهد کرد و لذا موجبی برای طرح دردیو ان عالیک شورن میبا شد. وپرون د هبرایا قدام قانون لازما عاده میگرد د. شعبهه
. 
فدهد یوان عالیک شورر ییس: 
. 
م. ب. مستشا ر: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه سوم دادگاه عمومی حقوقی شهرستان قشم در خصوص دعوی اقای ع. ق. فرزند ح. به طرفیت اقای ح. ب. ق. س. فرزند ج. به خواسته ۱ - مطالبه دستمزد و حقوق به انضمام کلیه خسارات وارده ناشی از هزینه دادرسی و تاخیر تادیه ۲ - اعسار از پرداخت هزینه دادرسی ۳ -تامین خواسته، به موجب دادنامه شماره ۰۳۷۹۸۹۸ - ۱۴۰۱ / ۲ / ۲۵ با این استدلال که: طبق قوانین و مقررات رسیدگی به دعوی مطروحه در صلاحیت دادگاه نمی‌باشد.، با استناد مواد ۱۵۷ و ۱۵۸ قانون کار مصوب ۱۳۶۹ و ماده ۲۶ قانون ایین دادرسی دادگاه‌های عمومی و انقلاب در امور مدنی مصوب ۱۳۷۹ و رای وحدت رویه ۵۰۷ مورخ ۱۳۶۶ / ۱۰ / ۱۵ قرار عدم صلاحیت به شایستگی مراجع حل اختلاف اداره کار صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۳۷۹۸۹۸ - ۱۴۰۱ / ۲ / ۲۵ شعبه سوم دادگاه عمومی حقوقی شهرستان قشم که به موجب ان در مورد موضوع خواسته خواهان، هییت حل اختلاف اداره کار را صالح به رسیدگی دانسته است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: در این پرونده شعبه ۳ دادگاه عمومی حقوقی شهرستان ماکو در خصوص دعوی اقای ا. ق. فرزند ن. ا. با وکالت اقای ب. ع. پ. به طرفیت اقای ح. ی. فرزند ا. به خواسته اثبات مالکیت (۱ – اثبات مالکیت خودرو سواری ۲ - الزام به تنظیم سند خودرو و الزام به تحویل مورد معامله ۳ – کلیه هزینه‌های دادرسی، پس از بررسی موضوع به موجب دادنامه شماره ۰۱۱۹۸۹۴ - ۱۴۰۱ / ۱ / ۱۷ با این استدلال که: … اولا بعد از عبور از مرحله دادخواست، مقدمه ورود به دعوی احراز صلاحیت دادگاه رسیدگی‌کننده است. و وفق ماده ۲۶ قانون ایین دادرسی دادگاه‌های عمومی و انقلاب در امور مدنی تشخیص صلاحیت یا عدم صلاحیت هردادگاه نسبت به دعوایی که به ان رجوع شده است. با همان دادگاه است. مناط صلاحیت دادگاه تاریخ تقدیم دادخواست است. ثانیا موضوع مانحن فیه مالی و از نوع منقول می‌باشد. ثالثا مطابق ماده ۱۱ قانون ایین دادرسی دادگاه‌های عمومی و انقلاب در امور مدنی در اینگونه دعاوی دادگاه صالح جهت رسیدگی به دعوا دادگاه محل اقامت خوانده می‌باشد. که در مانحن فیه نیز محل اقامت خوانده * می‌باشد. که دارای حوزه قضایی مستقل می‌باشند مضافا اینکه وفق ماده مذکور اصل بر اقامتگاه خوانده می‌باشد. و مواد بعدی ان استثنای بر اصل می‌باشند و در استثنایات باید به قدر متیقن اکتفا شود. و نمیتوان تفسیر موسع نمود و دامنه صلاحیت را گسترش داد رابعا با مستفاد از مواد ۳۵۲ و بند یک ۳۷۱ قانون اخیر الذکر که قسمت اخیر بندیک ماده ۳۷۱ منحصرا " در مرحله فرجام‌خواهی لازم الرعایه است. و دادگاه تجدید نظر مطابق ماده ۳۵۲ عمل و هر گاه دادگاه بدوی را فاقد صلاحیت محلی یاذاتی تشخیص دهد رای را نقض و پرونده را به مرجع صالح ارسال می‌دارد. که نظریه مشورتی اداره حقوقی قوه قضاییه به شماره ۷ / ۴۱۹۳ - ۸۶ / ۶ / ۲۲ نیز موید مطالب مذکور می‌باشد. مطابق مادتین ۲۶ ٫ ۱۱ قانون ایین دادرسی دادگاه‌های عمومی و انقلاب در امور مدنی با نفی صلاحیت از خود، قرار عدم صلاحیت به اعتبار و شایستگی دادگاه عمومی حقوقی شهرستان تهران صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۱۷۷ دادگاه عمومی حقوقی تهران ارجاع گردیده است. و این شعبه نیز به موجب دادنامه شماره ۰۲۵۴۹۷۶۵ - ۱۴۰۱ / ۲ / ۳۱ با این استدلال که: … همانگونه که در شرح دادخواست نیز مطرح گردیده است، خودروی موصوف در * که بخشی از نقل و انتقالات از طریق اجرای احکام صورت گرفته است. واقع گردیده است. و تعهدات مذکور نیز بر اساس ماده ۱۳ قانون ایین دادرسی مدنی در محل ایفای تعهد و قرارداد باید صورت گیرد و به تبع ان دعوای مربوط به ان نیز می‌بایستی در محل ایفای تعهدات اقامه گردد. خود را صالح به رسیدگی ندانسته و مستندا به ماده ۱۳ و ۲۷ قانون ایین دادرسی مدنی قرار عدم صلاحیت به شایستگی و صلاحیت محاکم عمومی حقوقی * صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.:. رأی دادگاه بدوی. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۱۷۷ دادگاه عمومی حقوقی شهرستان تهران ضمن نقض قرار صادره از شعبه سوم دادگاه عمومی حقوقی شهرستان ماکو و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۶ دادگاه عمومی حقوقی شهرستان اصفهان در خصوص دعوای شرکت پله گستران طلوع طلاییه با وکالت اقای س. ع. ح. به طرفیت شهرداری اصفهان به خواسته مطالبه خسارات وارده (اعم از خسارات ناشی از تخریب تابلوهای تبلیغاتی شرکت موکل توسط شهرداری شامل خسارات وارده به تاسیسات و منصوبات پلهای مکانیزه به شرح خواسته و خسارات ناشی از فسخ قراردادهای شرکت‌های طرف قرارداد)، خسارات دادرسی، مطالبه اجرت‌المثل تعمیر، نگهداری بی‌قید و شرط و نگهبانی پل عابر پیاده مکانیزه موضوع قرارداد متنازع فیه و خسارت تاخیر تادیه به موجب دادنامه شماره ۰۲۲۲۲۰۴۹ - ۱۴۰۱ / ۲ / ۳۱ با این استدلال که: … مطابق با ماده ۳۸ از ایین نامه معاملات شهرداری تهران مصوب ۱۳۵۵ و قانون اصلاح و تسری ایین نامه معاملات شهرداری تهران مصوب ۱۳۵۵ با اصلاحات بعدی به شهرداری‌ها ی مراکز استان‌ها و کلان شهرها و شهرداری بالای یک‌میلیون نفر جمعیت مصوب ۱۳۹۰ / ۲ / ۳۱ رسیدگی به اختلافات فیما بین پیمانکاران و شهرداری در صلاحیت کمیسیون ماده ۳۸ از ایین نامه معاملات شهرداری‌ها بوده … لذا مستندا به ماده ۳۸ از ایین نامه و قانون فوق‌الذکر و مواد ۲۶ و ۲۸ از قانون ایین دادرسی مدنی قرار عدم صلاحیت به صلاحیت و شایستگی کمیسیون ماده ۳۸ ایین نامه معاملات شهرداری اصفهان صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۲۲۲۲۰۴۹ - ۱۴۰۱ / ۲ / ۳۱ شعبه ۶ دادگاه عمومی حقوقی شهرستان اصفهان که به موجب ان در مورد موضوع خواسته خواهان، کمیسیون ماده ۳۸ ایین نامه معاملات شهرداری اصفهان را صالح به رسیدگی دانسته است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت می‌گردد. متذکر می‌گردد. که در مورد قسمتی از خواسته مبنی بر احراز تخلف شهرداری و موضوع مطالبه خسارات غیر قراردادی، کمیسیون مزبور صلاحیت نخواهد داشت. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
به حکایت محتویات پرونده در تاریخ ۱۳۸۹ / ۱۲ / ۲۶ اقای ع. ا. فرزند ع. ا. به طرفیت اداره امور اب ورامین دادخواستی به خواسته ابطال و اعتراض به برگ اخطاریه شماره ۸۹ / ۹۹۰۲ / ۴۴۳ مورخ ۱۳۸۹ / ۰۸ / ۲۰ اداره امور اب جنوب شرق استان تهران تقدیم نموده که به شعبه اول دادگاه عمومی بخش * اباد ارجاع شده است. و رییس دادگاه مزبور در تاریخ ۱۳۹۰ / ۷ / ۱۰ در ظهر پاسخ مدیر محترم امور منابع اب جنوب شرق استان تهران، با این عبارت که: توجها به لایحه اداره اب و بخشی از قانون جدید مصوب مجلس شورای اسلامی، مقرر می‌دارد. پرونده در ادامه رسیدگی از امار کسر و به مرجع محترم صالح (کمیسیون رسیدگی به پرونده‌های مطروحه و مشابه) ارسال گرد پرونده را به کمیسیون رسیدگی به امور اب‌های زیرزمینی استان تهران ارسال نموده است. که قاضی محترم کمیسیون مزبور با این توضیح که: نظر به اینکه قاضی محترم دادگاه بخش * اباد بدون رعایت مقررات قانونی مربوط به ایین دادرسی مدنی طی دستوری پرونده را به کمیسیون ارسال در حالی که می‌بایست با صدور قرار عدم صلاحیت و اخذ نظر دیوان محترم عالی کشور اقدام مقتضی به عمل می‌اوردند لذا در حال حاضر تکلیفی متوجه این کمیسیون نمی‌باشد. … پرونده را به دادگاه اعاده نموده و شعبه اول دادگاه عمومی بخش جواداباد پرونده را به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه پس از بررسی موضوع به موجب دادنامه شمار ۰۳۶۷۳۳ - ۱۴۰۱ / ۱ / ۲۳ به شرح زیر رای صادر کرده است. 
. 
با توجه به اینکه دادگاه عمومی بخش * اباد بدون رعایت تکلیف مقرر در ماده ۲۸ قانون ایین دادرسی دادگاه‌های عمومی و انقلاب در امور مدنی، که بیان می‌دارد.: در موردی که دادگاه، مرجع غیر قضایی را صالح به رسیدگی تشخیص دهد باید پس از صدور رای پرونده را برای اعلام نظر به دیوان عالی کشور ارسال نماید.، اقدام به ارسال پرونده به دیوان عالی کشور نموده است، لذا موجبات طرح پرونده در دیوان عالی کشور فراهم نیست و مقرر می‌دارد. دفتر پرونده برای انجام اقدام قانونی لازم به دادگاه بدوی اعاده گردد. 
. 
پرونده به شعبه اول دادگاه عمومی بخش جواداباد اعاده شده و شعبه مزبور وفق دادنامه شماره ۰۱۴۱۹۳۳۹ - ۱۴۰۱ / ۲ / ۱۷ با استدلال به اینکه: … به صراحت مواد قانونی که رسیدگی به اعتراضات مربوط به ارای کمیسیون رسیدگی به امور اب‌های زیرزمینی را در صلاحیت رسیدگی دیوان عدالت اداری نام‌برده است مستندا به رای وحدت رویه مورخ ۱۳۹۹ / ۰۴ / ۲۴ و تبصره ۵ ماده واحده قانون تعیین تکلیف چاه‌های اب فاقد پروانه و بند ۲ ماده ۱۰ قانون تشکیلات و ایین دادرسی دیوان عدالت اداری و ماده ۲۷ از قانون ایین دادرسی دادگاه‌های عمومی و انقلاب در امور مدنی، قرار عدم صلاحیت به اعتبار و شایستگی دیوان عدالت اداری صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص تصمیم دادگاه مبنی بر اعلام صلاحیت دیوان عدالت اداری، با توجه به اینکه دیوان مزبور از مراجع قضایی محسوب می‌گردد. و بر اساس ماده ۱۴ قانون تشکیلات و ایین دادرسی دیوان عدالت اداری و مفاد رای وحدت رویه شماره ۲۸ – ۱۲ / ۹ / ۱۳۶۴ هیات عمومی دیوان عالی کشور، در صورتی که اختلاف در صلاحیت تحقق پیدا شود. دیوان عالی کشور صالح به رسیدگی می‌باشد. و در وضعیت فعلی پرونده اختلاف در صلاحیت محقق نشده است. و دادگاه نباید قبل از حدوث اختلاف در صلاحیت پرونده را به دیوان عالی کشور ارسال نماید.، لذا موضوع فعلا قابل طرح در دیوان عالی کشور نمی‌باشد. و مقرر می‌دارد. پرونده برای ادامه اقدامات قانونی لازم اعاده گردد. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۱۳ دادگاه عمومی حقوقی شهرستان کرمانشاه در خصوص دعوی خانم پ. ا. فرزند ا. به طرفیت اقای ا. ر. د. فرزند م. به خواسته ابطال سند اقرارنامه شماره ۱۵۷۴۲۳ مورخ ۸۷ / ۵ / ۳ از حیث پرداخت ۱۰۰ سکه بهار ازادی مهریه به انضمام خسارات دادرسی، پس از بررسی موضوع به موجب دادنامه شماره ۵۱۳۹۷۰۷ - ۱۴۰۰ / ۱۲ / ۲۴ با این استدلال که: … مطابق بندهای ۳ - ۵ - ۶ و ۷ قانون حمایت خانواده رسیدگی به دعاوی جهیزیه –مهریه –نفقه و اجرت‌المثل ایام زوجیت و شروط ضمن عقد در صلاحیت دادگاه خانواده است. و با توجه به اینکه رسیدگی دادگاه خانواده نسبت به این دعاوی مطلق می‌باشد.، لذا تمامی دعاوی راجع به شروط ضمن عقد نکاح، مهریه، جهیزیه، نفقه و اجرت‌المثل از قبیل مطالبه این حقوق و ابرای یا صلح ان و نیز ابطال اسناد مربوط به ابرای و صلح واقرار به دریافت این حقوق در صلاحیت ان دادگاه قرار می‌گیرد و در این ماده قرینه‌ای وجود ندارد. که رسیدگی دادگاه خانواده صرفا محدود و منحصر به مطالبه این حقوق باشد. بلکه به نظر دادگاه دعاوی * مرتبط با حقوق مذکور با توجه به فلسفه تشکیل دادگاه خانواده به منظور رسیدگی به اختلافات دارای ماهیت خانوادگی که ناشی از روابط زوجیت باشد.، اقتضای دارد. که در همان دادگاه مورد رسیدگی قرار گیرند و رای شماره ۱۴۰۰۶۳۹۰۰۰۰۷۳۴۵۳۵ - ۱۴۰۰ / ۱۰ / ۰۹ شعبه محترم ۱۳ دیوانعالی کشور نیز موید صلاحیت محاکم خانواده در رسیدگی به دعاوی ابطال اسناد راجع به حقوق زوجه می‌باشد. مستند به ماده مذکور و مواد ۲۶ و ۲۷ قانون ایین دادرسی مدنی قرار عدم صلاحیت به شایستگی محاکم خانواده * صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۷ دادگاه خانواده شهرستان کرمانشاه ارجاع گردیده است. و این شعبه نیز به موجب دادنامه شماره ۰۷۲۲۳۷۴ - ۱۴۰۱ / ۲ / ۲۹ با این استدلال که: … الف: صلاحیت محاکم خانواده بدوا بشرح ماده ۴ قانون حمایت خانواده احصایی بوده و امکان تفسیر مبنی بر توسعه و تضییق شمول ان وجود ندارد.، ثانیا این صلاحیت حسب رای وحدت رویه شماره ۷۶۹ مورخه ۱۳۹۷ / ۰۴ / ۱۶ دیوان عالی کشور ذاتی و فاقد هرگونه صلاحیت اضافی نیز می‌باشد. 
. 
ب: دعوی ابطال سند فارغ از اینکه موضوع سند چه بوده یا طرفین دعوی چه نسبتی با یکدیگر دارند دعوایی کاملا حقوقی بوده واین امر ماهیتا و شکلا منصرف وبی ارتباط از موضوع (محتوی) سند است. که سند در چه موضوعی و له و علیه چه کسی صادر گردیده است. مستند به رای وحدت رویه ۷۶۹ مورخه ۱۶ / ۴ / ۱۳۹۷ و ماده ۴ قانون حمایت خانواده ۱۳۹۱ خود را صالح به رسیدگی ندانسته و با لحاظ صلاحیت عام دادگاه عمومی حقوقی به استناد مواد ۲۷ ٫ ۲۶ ٫ ۱۰ قانون ایین دادرسی مدنی و مواد ۴۷۱ و ۴۷۳ قانون ایین دادرسی کیفری مصوب سال ۱۳۹۲ قرار عدم صلاحیت به اعتبار و شایستگی محاکم عمومی حقوقی * را صادر و و با توجه به اینکه اختلاف در صلاحیت حاصله ذاتی بوده، مستندا به ماده ۲۷ قانون ایین دادرسی مدنی پرونده را به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۷ دادگاه خانواده شهرستان کرمانشاه ضمن نقض قرار صادره از شعبه ۱۳ دادگاه عمومی حقوقی شهرستان مزبور و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۹ دادگاه عمومی حقوقی شهرستان بندر عباس در خصوص دادخواست تقدیمی اقای ح. م. به طرفیت خواندگان اقای م. م. و خانم پ. ر. به خواسته اعتراض ثالث به عملیات اجرایی در خصوص پرونده بشماره ۱۴۰۰۵۰۹۲۰۰۰۲۱۱۰۴۶۵ و دستور توقیف از شعبه ۹ دادگاه خانواده شهرستان کرمانشاه و رفع توقیف از خودرو، پس از بررسی موضوع به موجب دادنامه شماره ۰۱۵۱۶۲۷ - ۱۴۰۱ / ۱ / ۲۸ با این استدلال که: … مستفاد از ماده ۱۴۶ قانون اجرای احکام مدنی مرجع صالح جهت رسیدگی به دعوای اعتراض ثالث اجرایی، مرجع بدوی صادر کننده حکم می‌باشد. و در ما نحن فیه بر اساس اعلام خواهان، خودرو موضوع خواسته بر اساس دادنامه صادره از شعبه نهم دادگاه خانواده شهرستان کرمانشاه توقیف گردیده است. لذا رسیدگی به خواسته مزبور از صلاحیت این مرجع خارج و در صلاحیت شعبه نهم دادگاه خانواده شهرستان کرمانشاه می‌باشد. لذا قرار عدم صلاحیت به اعتبار و شایستگی مرجع یادشده به استناد مواد ۲۶ و ۲۷ قانون ایین دادرسی مدنی صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۹ دادگاه خانواده شهرستان کرمانشاه ارجاع گردیده است. و این شعبه نیز به موجب دادنامه شماره ۰۸۱۴۳۵۴ - ۱۴۰۱ / ۳ / ۵ با این استدلال که: … اولا «صلاحیت دادگاه خانواده در دعاوی، به موجب ماده ۴ قانون حمایت خانواده احصا گردیده و قابل توسعه نیست. و با توجه به صلاحیت انحصاری دادگاه خانواده برای رسیدگی به موضوعات خاص، دعوای مالکیتی در صلاحیت و موضوع رسیدگی دادگاه خانواده نمی‌باشد. و نوع اختلاف صلاحیت دادگاه خانواده نسبت به شعب عمومی حقوقی از نوع ذاتی می‌باشد. که ارای وحدت رویه شماره‌ی ۷۶۹ - ۹۷ / ۴ / ۲۶ و ۷۷۳ - ۹۷ / ۹ / ۲۰ دیوان عالی کشور موید این نظر است. و در موارد اختلاف صلاحیت از نوع ذاتی اصولا» دادگاه خانواده نمی‌تواند به موضوعی خارج از حیطه صلاحیت قانونی خویش رسیدگی نماید. ثانیا اختلاف در مالکیت که موضوع دعاوی اعتراض ثالث اجرایی می‌باشد.، ماهیتا یک دعوای تمام عیارحقوقی بوده و از نظر شکلی نیز طرفین دعوی زوجین نمی‌باشند تا کمترین موجب یا ضرورتی را برای رسیدگی در محاکم خانواده ایجاد نماید. ثالثا نظریه مشورتی شماره ۱۸۴۴ / ۹۷ / ۷ مورخه ۱۹ / ۶ / ۱۳۹۷ اداره حقوقی قوه قضاییه که بیان می‌دارد.: «با عنایت به اینکه دادگاه خانواده که براساس قانون حمایت خانواده مصوب ۱۳۹۱ ایجاد شده است، دادگاه اختصاصی وصلاحیت ان محدود به موارد احصای شده در ماده ۴ قانون مذکوراست. بنابراین هرگاه در مقام اجرای حکم این دادگاه مالی توقیف شود. شخص ثالث براساس مواد ۱۴۷ ٫ ۱۴۶ قانون اجرای احکام مدنی به ادعای داشتن حقی نسبت به این توقیف اعتراض نماید.، چنانچه رسیدگی به این ادعا مستلزم رسیدگی مطابق مقررات ماده ۱۴۷ یادشده باشد.، به ان دردادگاه عمومی حقوقی صالح رسیدگی می‌شود. ضمن اینکه مستند صریحی برای الزام شعبه‌ای که رای دادگاه تحت نظر ان اجرا می‌شود.، به جهت رسیدگی به اعتراض ثالث اجرایی موجود نیست، برای تقویت این نظر می‌توان به ماده ۱۱۱ قانون ایین دادرسی کیفری مصوب ۹۲ اشاره نمود که رسیدگی به اعتراض افراد به اجرای قرار تامین صادره توسط بازپرس را در صلاحیت دادگاه عمومی حقوقی دانسته است. که این امر نشانگر این است. که ممکن است. دادگاه دیگری به جهت اعتراض به موضوعی حقوقی صالح به رسیدگی باشد. رابعا مواد ۱۴۶ و ۱۴۷ قانون اجرای احکام مدنی به نحو عام از عبارت دادگاه استفاده نموده و دلالت صرف بر دادگاه مجری حکم ندارد. ضمن نفی صلاحیت از خود، مستندا» به مفهوم مواد ۱۴۶ و ۱۴۷ قانون اجرای احکام مدنی و ۲۶ و ۲۷ قانون ایین دادرسی مدنی و ارا‌ی وحدت رویه پیش گفته، قرار عدم صلاحیت به اعتبار و شایستگی محاکم عمومی حقوقی *، صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی متن رأی. رای شعبه
. 
با توجه به اینکه اختلاف در صلاحیت به صورت مستقیم بین دو مرجع قضایی مختلف پیش نیامده است، لذا شعبه نهم دادگاه خانواده شهرستان کرمانشاه اگر دادگاه عمومی حقوقی * را صالح به رسیدگی می‌دانند باید پرونده را به مرجع مزبور ارسال نمایند و در صورتی که مرجع اخیرالذکر نیز عقیده به صلاحیت دادگاه خانواده شهرستان کرمانشاه داشته باشد. باید پرونده را برای حل اختلاف به دیوان عالی کشور ارسال نمایند. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۱۹۵ دادگاه عمومی حقوقی تهران در خصوص دادخواست شرکت نوین طعم ساز گ. با وکالت اقای م. ب. به طرفیت شرکت صنایع غذایی حجیم دانه میهن به نشانی * به خواسته توقیف عملات اجرایی، رفع اثر از اموال توقیفی و اعتراض ثالث به عملیات اجرایی، پس از بررسی موضوع به موجب دادنامه شماره ۰۱۲۸۱۵۵۴ - ۱۴۰۱ / ۲ / ۶ با این استدلال که: … مستنبط از مواد ۱۴۲ و ۱۴۷ قانون اجرای احکام مدنی شکایت از عملیات اجرایی در حوزه قضایی دادگاه محل اقات دادورز اجرا با دادگاه محل اجرای نیابت است. و نیابت دادگاه هم به صورت کلی جهت شناسایی اموال محکوم علیه به ان حوزه ارسال‌شده است به استناد مواد فوق و مواد ۲۶ و بند ۱ ماده ۸۴ و ماده ۸۹ قانون ایین دادرسی مدنی قرار عدم صلاحیت به صلاحیت دادگاه عمومی حقوق شهرستان قزوین صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۱ دادگاه عمومی حقوقی قزوین ارجاع گردیده است. و این شعبه نیز به موجب دادنامه شماره ۰۴۰۰۱۷۴ - ۱۴۰۱ / ۲ / ۲۶ با این استدلال که: … با عنایت به رای وحدت رویه شماره ۸۰۲ مورخ ۱۳۹۹ / ۹ / ۱۸ هییت عمومی دیوان عالی کشور که تصریح نموده است. مستفاد از مواد ۱۹ ٫ ۲۶ و ۱۴۷ قانون اجرای احکام مدنی در مواردی که دادگاه صادر کننده اجراییه به منظور اجرای حکم به دادگاه دیگری برای توقیف مال معین واقع در ان حوزه قضایی نیابت داده و پس از توقیف شخص ثالث به ان اعتراض کرده است. با توجه به اینکه توقیف مال مذکور بنا به درخواست و نظر دادگاه معطی نیابت انجام‌شده و دادگاه مجری نیابت صرفا مفاد نیابت را اجرا کرده است. بنابراین رسیدگی به اعتراض در صلاحیت دادگاه معطی نیابت است. قرار عدم صلاحیت به صلاحیت شعبه مزبور صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه اول دادگاه عمومی حقوقی شهرستان قزوین ضمن نقض قرار صادره از شعبه ۱۹۵ دادگاه عمومی حقوقی شهرستان تهران و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه اول دادگاه خانواده شهرستان شهرضا در خصوص دادخواست تقدیمی ش. د. فرزند ن. به طرفیت س. ق. د. فرزند س. و س. ق. د. فرزند غ.، به خواسته مطالبه وجه، مطالبه خسارات دادرسی و خسارت تاخیر تادیه، پس از بررسی موضوع به موجب دادنامه شماره ۲۸۸۲۳۰ - ۱۴۰۱ / ۱ / ۱۸ با عنایت به خروج موضوع خواسته (پرداخت دین از ناحیه غیر مدیون) از موارد مصرح در ماده ۴ قانون حمایت خانواده مصوب ۱۳۹۱ و صلاحیت دادگاه خانواده به استناد مستند مذکور و مواد ۲۶ و ۲۷ قانون ایین دادرسی مدنی و مستفاد از رای وحدت رویه ۷۶۹ مورخ ۲۶ / ۴ / ۱۳۹۷ دیوان محترم عالی کشور قرار عدم صلاحیت به شایستگی محاکم محترم عمومی حقوقی * صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۲ دادگاه عمومی حقوقی شهرستان شهرضا ارجاع گردیده است. و این شعبه نیز به موجب دادنامه شماره ۰۱۱۷۶۹۹۰ - ۱۴۰۱ / ۲ / ۷ با این استدلال که: … ادرس احدی از خواندگان مجهول مکان بوده و خوانده دیگر به ادرس * می‌باشد. به استناد مواد ۱۱ و ۲۶ و ۲۷ قانون ایین دادرسی مدنی قرار عدم صلاحیت به اعتبار شایستگی و صلاحیت رسیدگی دادگاه عمومی حقوقی شهرستان کرمانشاه صادر کرده است. متعاقبا شعبه ۱۳ دادگاه عمومی حقوقی کرمانشاه نیز به موجب دادنامه شماره ۰۷۹۴۳۲۸ - ۱۴۰۱ / ۳ / ۲ با این استدلال که: … خوانده ردیف دوم دارای سامانه ثنا می‌با شد وحسب اقامتگاه ثبت‌شده برای وی در سامانه، محل اقامت نامبرده * می‌باشد.، بنابراین ملاک صلاحیت نیز همان اقامتگاه ثبت‌شده در ثنای شخص می‌باشد. واین اقامتگاه مطابق ماده ۱۲ ایین نامه نحوه استفاده از سامانه‌های رایانه‌ای یا مخابراتی مبنای صلاحیت خواهد بود، درنیتجه این دادگاه نیز با نفی صلاحیت از خود، اعتقاد به صلاحیت دادگاه حقوقی شهرستان شهرضا دارد. مستندا به مواد ۲۶ و ۲۷ قانون یاد شده قرار عدم صلاحیت خود را به شایستگی دادگاه عمومی حقوقی شهرستان شهرضا (شعبه دوم) صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۱۳ دادگاه عمومی حقوقی شهرستان کرمانشاه ضمن نقض قرار صادره از شعبه دوم دادگاه عمومی حقوقی شهرستان شهرضا و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۱۵ دادگاه خانواده مجتمع قضایی شهید * شهرستان مشهد در خصوص دادخواست خواهان خانم ص. ک. م. فرزند به طرفیت خوانده اقای ح. س. فرزند ر. به خواسته مطالبه نفقه جاریه فرزند مشترک بر حسب سند طلاق و مطالبه خسارت دادرسی، پس از بررسی موضوع به موجب دادنامه شماره ۰۱۳۷۷۱۴ - ۱۴۰۱ / ۱ / ۱۴ با این استدلال: … نظر به اینکه صلاحیت دادگاه خانواده ذاتی می‌باشد. و طرفین از هم جدا شدند و علقه زوجیت از بین رفته است. و ادرس خوانده * اعلام‌شده است. و خواسته خواهان مشمول ماده ده قانون حمایت خانواده نبوده و دعوا باید در محل اقامت خوانده طرح و رسیدگی شود. و ماده ده قانون حمایت خانواده یک استثنا می‌باشد. و خواسته در صلاحیت دادگاه خانواده مشهد نمی‌باشد. مستندا به مواد ۱۱ و ۲۶ و ۲۷ از قانون ایین دادرسی دادگاه‌های عمومی و انقلاب در امور مدنی قرار عدم صلاحیت به صلاحیت و شایستگی محاکم حقوقی خانواده * صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۵ دادگاه خانواده شهرستان اصفهان ارجاع گردیده است. و این شعبه نیز به موجب دادنامه شماره ۰۱۴۵۹۶۳۵ - ۱۴۰۱ / ۲ / ۱۸ با این استدلال که: … زوجین بشرح دادنامه شماره ۴۹۶۱ مورخ ۱۴۰۰ / ۶ / ۱ صادر شده از شعبه ۱۵ دادگاه خانواده شهرستان مشهد مقدس قبلا طلاق گرفته‌اند و اخذ تصمیم در خصوص ملاقات، حضانت و نفقه فرزند با همان دادگاه می‌باشد. با استناد به تبصره ماده ۱۹ قانون حمایت خانواده مصوب ۱۳۵۳ و ماده ۴۱ قانون حمایت خانواده مصوب ۱۳۹۱ و ماده ۶۶ ایین نامه قانون اخیرالذکر قرار عدم صلاحیت به شایستگی دادگستری شهرستان مشهد مقدس (شعبه ۱۵ خانواده) صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۵ دادگاه خانواده شهرستان اصفهان ضمن نقض قرار صادره از شعبه ۱۵ دادگاه خانواده شهرستان مشهد و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی متن رأی. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۶ دادگاه خانواده شهرستان اصفهان ضمن نقض قرار صادره از شعبه ۱۰ دادگاه تجدیدنظر استان اصفهان و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز.. رأی خلاصه جریان پرونده. خلاصه جریان پرونده: 
. 
در این پرونده شعبه ۲۱ دادگاه عمومی حقوقی اصفهان در خصوص دادخواست تقدیمی خانم ز. س. فرزند ح. به طرفیت اقایان و خانم‌ها ا.، ا. ه. ج. فرزند ح.، ج. ج. د. فرزند غ. ع.، ع.، ک. و ب. ه. ج. فرزند ح. و ا. ج. به خواسته الزام خواندگان به تحویل عرصه و اعیان ۱۵۰ مترمربع زمین مسکونی با حدود اولیه مندرج در صورت قباله عادی نکاحیه مورخ ۱۳۷۵ / ۰۲ / ۰۱ واقع در *، با احتساب خسارت دادرسی، پس از بررسی موضوع به شرح منعکس در دادنامه شماره ۰۱۱۶۲۴۲۱۳۱۴۰۰ / ۱۰ / ۲۱ قرار رد دعوی صادر و رای صادره را قابل تجدیدنظرخواهی در محاکم محترم تجدیدنظر استان اعلام نموده است. که با اعتراض به رای صادره و ارجاع رسیدگی به شعبه ۱۰ دادگاه تجدیدنظر استان اصفهان، شعبه مرقوم به موجب دادنامه شماره ۸۴۶۷۶۸ - ۱۴۰۱ / ۱ / ۳۰ با این استدلال که: دعوا از جمله دعاوی مهریه و در صلاحیت دادگاه خانواده می‌باشد. مستندا به بند ۶ ماده ۴ قانون حمایت خانواده و ماده ۳۵۳ قانون ایین دادرسی مدنی، ضمن نقض دادنامه تجدیدنظرخواسته، قرار عدم صلاحیت به صلاحیت دادگاه خانواده اصفهان صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۶ دادگاه خانواده شهرستان اصفهان ارجاع گردیده است. و این شعبه نیز به موجب دادنامه شماره ۰۱۶۷۹۳۳۶ - ۱۴۰۱ / ۲ / ۲۲ با این استدلال که: … اولا صرف‌نظر از صحت و سقم موضوع با توجه به اینکه رای وحدت رویه شماره ۷۶۹ مورخ ۹۷ / ۴ / ۲۶ دیوان عالی کشور رفع اختلاف محاکم خانواده را با شعب محاکم عمومی و حقوقی معطوف به مرجعیت خویش دانسته است. و بر این اساس صلاحیت تعیین صلاحیت ذاتی محاکم با مرجع محترم دیوان عالی کشور است، ثانیا با عنایت به اینکه اساسا موضوع خواسته انچنان که از ظاهر عنوان نیز بر می‌اید الزام خواندگان به تحویل عرصه و اعیان ۱۵۰ مترمربع زمین مسکونی با حدود اولیه مندرج در صورت قباله عادی نکاحیه مورخ ۱۳۷۵ / ۰۲ / ۰۱ است که صراحتا حکایتی از مطالبه مهریه ندارد. و از شمول موضوعات احصای شده در ماده ۴ قانون حمایت خانواده خارج می‌باشد.، ثالثا از انجا که مقررات ایین دادرسی مدنی تعیین خواسته را به عهده خواهان قرار داده است. و تفسیر خواسته و جهت دادن ان توسط دادگاه از موضوعی غیر از مهریه به موضوع مهریه به نحوی که بتواند موضوع خواسته در صلاحیت دادگاه خانواده قرار گیرد به نوعی تغییر خواسته توسط غیر از شخص خواهان قلمداد و چنین اقدامی فاقد وجهه قانونی است. و مرجع تجدید نظر می‌توانست با رد دعوا از باب شکلی خواهان را ارشاد به ارایه دعوا با عنوان مطالبه مهریه نماید. و علاوه بر این مراتب باتوجه به اینکه قانونگذار در ماده ۴ قانون حمایت خانواده مصوب سال ۱۳۹۱ مهریه را یکی از موضوعات احصای شده‌ای اعلام نموده است. که صلاحیت ذاتی رسیدگی محاکم خانواده را به ان معطوف می‌دارد. و با نگاه به اینکه مقنن واژه مهریه را در این ماده قانونی بدون هیچ نوع تعریفی از مهریه بکار گرفته است. و این مراتب می‌تواند دلالت بر ان داشته باشد. که مقنن حسب انکه در قانون مدنی و سایر مقررات تعریف صریحی از مهریه نیافته است، بنا به سابقه از تعریفی که در متون فقهی سراغ داشته است، بسنده به واژه مهریه نموده است. و با عنایت به فهاوی متون فقهی ناظر به بیان مهریه، صداق ان چیزی است. که از طرف داماد در هنگام جاری شدن خطبه عقد ازدواج در کابین عروس قرار داده می‌شود. و قوام این تعریف تا انجا است. که فتاوی فقها نیز دلالت بر عدم امکان تغیر این صداق بعد از جاری شدن خطبه عقد دارد. و بر اساس این تعریف قاعدتا رعایت چند ین رکن اساسی راجع به ماهیت مهریه مطرح است، اول انکه شخصی که صداق قرار می‌دهد صرفا داماد است. رکن بعدی انکه صرفا مالی که در کابین عروس قرار داده می‌شود. مهریه نام دارد. ورکن سوم اینکه مال یاد شده می‌بایست به عنوان کابین عروس یعنی شخصی که موضوع ازدواج با زوج قرار دارد. واقع شود. و رکن بعدی اینکه این فرایند بنا به صیغه خاص زوجیت یا خطبه عقد حادث گردد. و رکن رکین اینکه این فرایند تنها یک‌مرتبه برای یک زوجیت می‌تواند جاری گردد. و با نگاه به اینکه اصولا خروج از هر یک از این ارکان خروج از ماهیت مهریه محسوب است. و مهریه براین اساس هویت مستقلی است. که در کنار دیگر قالبهای حقوقی منجر به مالکیت می‌شود. و طی چنین فرایندی زوج از طریق اعلام در صداقیه موضوع خطبه عقد ازدواج، مالکیت یک مال را به زوجه اعطای می‌نماید. و مسلما تنها بروز اختلاف در چنین اعلامی یا به عبارتی فقط بروز اختلاف در اعلام به قرار گرفتن یک مال توسط داماد به عنوان صداق طی یک خطبه عقد ازدواج در کابین عروس مترسد امر قضاوت خواهد شد تا طی این قضاوت معین شود. زوج مال موضوع ادعای زوجه را اعلام به عنوان صداقی که خطبه عقد بر ان جاری‌شده است. نموده است. یا خیر و نظر به اینکه قاعدتا مقنن با اشراف به چنین محدوده‌ای از تعریف اختلاف در مهریه، به ممیزی صلاحیت ذاتی دادگاه خانواده حسب بند ۶ از ماده ۴ قانون حمایت خانواده پرداخته و رسیدگی به اختلاف یاد شده را در اختصاص رسیدگی محاکم خانواده قرار داده است. و نه بررسی اثار ناشی از چنین انتقالی را تا قاعدتا محکمه خانواده انچنان که فوقا مشروح گردید. صرفا صالح به رسیدگی در اصل صداق یا به عبارتی صرفا صالح به رسیدگی در حد ورود یا عدم ورود یک مال در صداق بر اساس خطبه عقد ازدواج باشد. و این مفهوم فی‌الواقع منطبق با احراز مشغولیت عهده یا ذمه زوج نسبت مهریه یا به عبارتی اثبات مالکیت زوجه نسبت به صداق است. تا در موقعیت منقول (از باب قابلیت جابجایی مال) به ناچار از حیث تسریع در حصول مهریه توام با محکومیت به پرداخت و در موقعیت غیر منقول (از باب عدم قابلیت جابجایی مال) بناچار در حد اثبات قرار گرفتن درمهر و یا به نوعی اثبات انتقال مالکیت در قالب مهر با مفهوم فوق باشد. بویژه اینکه نقل و انتقال مال غیر منقول نیز اصولا مترسد رعایت مقررات خاص از جمله مقررات ثبتی (خصوصا رای وحدت رویه شماره ۶۷۲ مورخ ۱ / ۱۰ / ۸۳ که خلع ید را فرع بر مالکیت بر شمررده است) بوده و نمی‌تواند همچون صداقیه منقول به نشان از تحقق بیشتری از مالکیت زوجه طی یک حکم یکجا و یکباره محکومیت به انتقال یابد و با وصفی که واژه مهریه بکار گرفته‌شده در بند ۴ قانون حمایت خانواده صرفا این حد از مفهوم اختلاف راجع به صداق و مهریه را (اختلاف در ورود مال به صداق) مشمول صلاحیت ذاتی محکمه خانواده می‌دارد. و بر این اساس دادگاه خانواده صلاحیتی در بررسی سایر اختلافات ناشی از اثار خارج از اصل صداق همچون خلع ید یا رفع ید و اجرت‌المثل ایام تصرف یا تقسیم یا فروش انرا را نخواهد داشت و تکلیف بیشتر از صلاحیت ذاتی مشروح در فوق نمی‌تواند متوجه دادگاه خانواده باشد. و نظر به اینکه منظور نظر متون قانون اساسی از تشکل ملی اشاره به سه محور اصلی سرزمین، جمعیت، حاکمیت است. و تخصیص شعبی از محاکم حقوقی به امر دادرسی خانواده در اصل ۲۱ قانون اساسی صرفا نمی‌تواند معطوف به حفظ حیثیات خانواده باشد. و قاعدتا امر پر اهمیت‌تر دیگری مبنی بر نظارت محاکم در جلوگیری از طلاق‌های بی‌رویه که منجر به انحلال خانواده بعنوان واحد‌های سازنده و تولید کننده جمعیت می‌شود. را نیز در بر می‌گیرد و بر این اساس اصولا مزدحم شدن محاکم خانواده از پرونده‌هایی که در خارج از موضوع طلاق امکان به رسیدگی در دیگر شعب غیر خانواده دارد. مانع از توجه به این بخش از منظور نظر مقنن در تاسیس اصل ۲۱ است. و نظر به اینکه بنظر نمی‌رسد مقنن بدون توجه به مراتب یاد شده فوق، احصای شدن موضوعات تحت رسیدگی خانواده را به شرح مندرج در ماده ۴ قانون حمایت خانواده رقم زده باشد. و رای وحدت رویه شماره ۷۶۹ مورخ ۲۶ / ۴ / ۹۷ دیوان عالی کشور نیز قاعدتا با در نظر داشتن همین تفاسیر یاد شده از ماده ۴ قانون حمایت خانواده اختلاف در صلاحیت بین محاکم خانواده و محاکم عمومی و حقوقی را از شمول صلاحیت ذاتی دانسته و ممیزی ان را معطوف به مرجعیت دیوان عالی کشور قرار داده است. و همچنین اینکه دادنامه شعبه ۱۴ دیوان عالی کشور نیز در پرونده شماره ۹۸۰۰۹۲ با شماره دادنامه ۹۸۰۹۹۷۰۹۰۷۴۰۰۱۳۳ مورخ ۱۳ / ۳ / ۹۸ بنظر موید همین استدلال است. که با وصف جلوگیری از صدور ارای متهافت ذکر ان ضروری بنظر می‌رسد با توجه به مفاد ماده ۴ قانون حمایت خانواده و رای وحدت رویه اخیر، قرار عدم صلاحیت متقابل به شایستگی شعبه ۲۱ عمومی و حقوقی اصفهان در رسیدگی به موضوع خواسته (در حدی که منجر به صدور حکم قابل به رسیدگی تجدیدنظرخواهی در شعبه ۱۰ دادگاه تجدید نظر استان شده است) صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه ۶ دادگاه خانواده شهرستان اصفهان ضمن نقض قرار صادره از شعبه ۱۰ دادگاه تجدیدنظر استان اصفهان و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۳۰ دادگاه عمومی حقوقی شهرستان اصفهان در خصوص دعوی اقای ع. غ. به طرفیت اقای ع. ن. ا. ب. به خواسته تامین خواسته، پس از بررسی موضوع به موجب دادنامه شماره ۰۲۱۳۷۶۰۶ - ۱۴۰۱ / ۲ / ۳۱ با این استدلال که: محل اقامت خوانده * می‌باشد.، خود را صالح به رسیدگی ندانسته، مستندا به ماده ۱۱ قانون ایین دادرسی مدنی قرار عدم صلاحیت به شایستگی شهرستان مذکور صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه اول دادگاه عمومی حقوقی نمین ارجاع گردیده است. و این شعبه نیز به موجب دادنامه شماره ۶۶۸۷۴۶ - ۱۴۰۱ / ۳ / ۱۱ با این استدلال که: … مطالبه طلب موضوع خواسته مربوط به معامله مال منقول بوده و براساس ماده ۱۳ قانون ایین دادرسی دادگاه‌های عمومی و انقلاب در امور مدنی خواهان می‌تواند به دادگاهی که عقد یا قرارداد در حوزه ان واقع‌شده یا تعهد می‌بایست در انجا انجام شود.؛ مراجعه نماید. ونظربه اینکه معامله براساس فاکتورمستنددعوی درمحل اقامت خواهان واقع‌شده و خواهان به تخییر دادگاه محل وقوع معامله که محل اقامت خودش است. جهت اقامه دعوی انتخاب نموده کمااینکه می‌توانسته به محل اقامت خوانده نیز مراجعه کند اما از اختیارقانونی استفاده کرده و در دادگاه محل وقوع عقد واقع در * اقامه نموده است. و. گاهی که ابتدایا پرونده به ان ارجاع شده نمی‌تواند خواهان را از اعمال اختیار قانونی محروم نماید. لذا خود را صالح به رسیدگی ندانسته و با استناد به ماده ۱۳ قانون ایین دادرسی دادگاه‌های عمومی و انقلاب در امور مدنی قرار عدم صلاحیت به اعتبار صلاحیت شعبه سی‌ام دادگاه محترم عمومی حقوقی شهرستان اصفهان صادر و با توجه به حدوث اختلاف در صلاحیت پرونده را در اجرای تبصره ماده ۲۷ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور.. 
رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه اول دادگاه عمومی حقوقی شهرستان نمین ضمن نقض قرار صادره از شعبه ۳۰ دادگاه عمومی حقوقی شهرستان اصفهان و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه ۳۶ دادگاه عمومی حقوقی مجتمع قضایی شهید صدر تهران در خصوص دادخواست اقای ح. ع. ز. با وکالت اقایان خ. ح. ز. و ر. ع. به خواسته نصب داور به طرفیت شرکت سهامی بیمه ایران، پس از بررسی موضوع به موجب دادنامه شماره ۰۵۶۹۱۸۱ - ۱۴۰۱ / ۱ / ۲۴ با این استدلال که: … خواهان اجرای تعهدات ناشی از بیمه‌نامه پیوست دادخواست را می‌خواهد. پس دعوای او قراردادی است. 
. 
برطبق مفاد بیمه‌نامه محل انعقاد قرارداد و به تبع * است. 
. 
دادنامه‌های پیوست دادخواست نشان می‌دهد که دادگاه عمومی بناب و دادگاه تجدیدنظر استان اذربایجان شرقی صلاحیت خود برای رسیدگی به اصل دعوا را پذیرفته‌اند تنها نکته این بوده که شرط داوری وجود دارد. که غیر از بحث صلاحیت محلی است. 
. 
ظاهرا " (متصدیان سامانه) به این بهانه که دفتر مرکزی شرکت سهامی بیمه ایران در * واقع است. پرونده را به این دادگاه ارسال کرده‌اند حال انکه چنین نیست
. 
اولا، خواهان که خود مقیم * است. دعوای خود را بر اساس رابطه حقوقی که با نمایندگی شرکت بیمه ایران در * داشته مطرح کرده یعنی اگر بین طرفین توافقی صورت گرفته قطعا " در * واقع‌شده وبرطبق ماده ۱۳ قانون ایین دادرسی مدنی خواهان حق دارد. در دعوای ناشی از قرارداد به دادگاه محل وقوع عقد مراجعه کند. 
. 
ثانیا، بر طبق ماده ۲۳ قانون ایین دادرسی مدنی دعوای ناشی از تعهدات هر شعبه یا اشخاص خارج باید در دادگاه محلی که شعبه طرف معامله در ان واقع است. اقامه شود. در این مورد شرکت بیمه ایران که در زمره شرکتهای سهامی است. دارای شعب مختلف و از جمله در * است. پس دادگاه عمومی بناب صالح به رسیدگی است. چه اگر غیر از این باشد. به مناسبت اینکه اغلب شرکت‌های بزرگ در * دفتر مرکزی دارند همه دعاوی با هر منشایی درتهران مطرح شود. که در نتیجه وضع از حالت کنونی هم بدتر خواهد شد. 
. 
بر طبق استدلال‌های گفته‌شده دادگاه عمومی بناب صلاحیت رسیدگی به اصل دعوا را دارد. و در مورد تعیین داور قسمت اخیر ماده ۴۶۲ قانون ایین دادرسی مدنی مقرر می‌دارد. دادگاهی که صلاحیت رسیدگی به اصل دعوا را دارد. به درخواست نصب داور رسیدگی می‌کند. لذا به استناد مواد ۱۳ و ۲۳ و ۲۶ و ۲۷ قانون ایین دادرسی مدنی قرار عدم صلاحیت به صلاحیت دادگاه عمومی بناب صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه ۳ دادگاه عمومی حقوقی شهرستان بناب ارجاع گردیده است. و این شعبه نیز به موجب دادنامه شماره ۰۱۳۴۰۷۷۳ - ۱۴۰۱ / ۲ / ۲۷ با این استدلال که: … بر اساس ماده ۴۶۲ قانون ایین دادرسی مدنی در صورتیکه طرفین نسبت به دادگاه معینی برای انتخاب داور تراضی نکرده باشند، دادگاه صلاحیتدار برای تعیین داور، دادگاهی خواهد بود که صلاحیت رسیدگی به اصل دعوی را دارد. ونظر بر اینکه نسبت به اصل دعوی خواهان اختیار مراجعه به محل انعقاد قرارداد ومحل اقامت خوانده را داشته و بر اساس این اختیار قانونی برای درخواست تعیین داور به محاکم محترم * مراجعه کرده است. وصلاحیت رسیدگی بر همین اساس مستقر گردیده است. وهمچنین اصل بر صلاحیت دادگاه محل اقامت خوانده می‌باشد. ضمن عدم پذیرش قرار عدم صلاحیت صادره از دادگاه محترم شعبه ۳۶ عمومی حقوقی *، مستندا به مواد ۱۱ و ۲۶ و ۲۷ و ۴۶۲ قانون ایین دادرسی مدنی قرار عدم صلاحیت به اعتبار صلاحیت وشایستگی رسیدگی محاکم محترم عمومی حقوقی * را صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه سوم دادگاه عمومی حقوقی شهرستان بناب ضمن نقض قرار صادره از شعبه ۳۶ دادگاه عمومی حقوقی شهرستان تهران و اعلام صلاحیت مرجع اخیر حل اختلاف می‌گردد. 
. 
شعبه هفده دیوان عالی کشور
. 
رییس: م. ب. مستشار: ب. س. ز. 
. 
. 
<#>
. رأی خلاصه جریان پرونده. خلاصه جریان پرونده: در این پرونده شعبه ۲ دادگاه عمومی حقوقی شهرستان سامان در خصوص دادخواست اقای ن. ش. ب. به طرفیت شرکت سرمایه گذاری توسعه و عمران زاگرس چهارمحال و بختیاری به خواسته الزام به اخذ صورتمجلس تفکیکی یک قطعه زمین به مساحت ۲۵۰ مترمربع از پ ثبتی * ۱۴۲۷ اصلی و به الزام به انتقال رسمی شش‌دانگ قطعه زمین موصوف به مساحت ۲۵۰ متر مربع از * ۱۴۲۷ اصلی به انضمام خسارات دادرسی، به موجب دادنامه شماره ۰۵۲۷۵۵۷ - ۱۴۰۱ / ۳ / ۷ در خصوص انتقال سند، با توجه به اینکه: اولا متنازع فیه در بازداشت است. ثانیا عملیات ثبتی ان خاتمه یافته است. لهذا با توجه به بازداشت ملک، به استناد ماده ۵۶ قانون اجرای احکام مدنی، متنازع فیه قابل نقل و انتقال نمی‌باشد. به استناد ماده دو قانون ایین دادرسی مدنی قرار عدم استماع دعوا صادر می‌شود. درخصوص خواسته الزام به اخذ صورتمجلس تفکیکی، با این استدلال که: … خواسته در واقع همان افراز ملک است. که واژه ارایی ان متفاوت است. لهذا با توجه به مواد ۱ - ۲ - ۳ قانون افراز و فروش املاک مشاع نظر به اینکه عملیات ثبتی ملک خاتمه یافته و سند مالکیت صادر شده است، افراز ان در صلاحیت اداره ثبت محل وقوع ملک است. قرار عدم صلاحیت به شایستگی اداره ثبت شهرستان سامان صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۵۲۷۵۵۷ - ۱۴۰۱ / ۳ / ۷ شعبه ۲ دادگاه عمومی حقوقی شهرستان سامان که به موجب ان در مورد موضوع خواسته خواهان، اداره ثبت اسناد و املاک سامان را صالح به رسیدگی دانسته است، با توجه به اینکه موضوع خواسته خارج از صلاحیت‌های مرجع مزبور و مستلزم رسیدگی قضایی در دادگاه است، لذا در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت نمی‌گردد.، ضمن نقض قرار مزبور پرونده برای ادامه رسیدگی به دادگاه اعاده می‌گردد. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: 
. 
در این پرونده شعبه اول دادگاه عمومی دادگستری شهرستان طارم در خصوص دادخواست اقای ر. ک. ح. فرزند ع. به طرفیت اداره کل منابع طبیعی و ابخیزداری شهرستان طارم به خواسته اعتراض به تشخیص ملی شدن اراضی موضوع تبصره ۱ ماده ۹ قانون افزایش بهر ه وری بخش کشاورزی، پس از بررسی موضوع به موجب دادنامه شماره ۰۴۲۴۲۸۰ - ۱۴۰۱ / ۳ / ۸ با این استدلال که: … وفق ماده ۵۴ قانون رفع موانع تولید رقابت‌پذیر و ارتقای نظام مالی کشور یک تبصره به ماده ۹ قانون افزایش بهره‌وری کشاورزی و منابع طبیعی الحاق و مفاد ان حاکی است. که وزارت جهاد کشاورزی مکلف است. با همکاری سازمان ثبت اسناد و املاک کشور نسبت به رفع تداخلات ناشی از اجرای قوانین و مقررات موازی در اراضی ملی و دولتی و مستثنیات اشخاص اقدام نموده و پس از رفع موارد اختلافی نسبت به اصلاح اسناد مالکیت و صدور اسناد اراضی کشاورزی اقدام نماید. و با عنایت به بند الف ماده ۱ ایین نامه اجرایی تبصره ۳ الحاقی ماده ۹ قانون مذکور که وفق ان کلمه تداخل تعریف گردیده و در بند ب ماده ایین نامه به تثبیت نوعیت زمین و در بند یک ماده ۲ به انواع تداخلات از جمله تداخل در اجرای مقررات ملی شدن و مقررات اصلاحات ارضی اشاره‌شده و در ماده ۳ ایین نامه نیز به تشکیل کمیسیون رفع تداخلات با اعضای مشخص تایید گریده و ایضا در تبصره ۲ ماده ۵ و ماده ۷ ایین نامه به تفکیک اراضی دولتی و ملی از میزان اراضی اشخاص و اصلاح سوابق و نقشه‌ها و اسناد اشاره‌شده و در بند یک ماده ۶ شیوه‌نامه ماده ۸ ایین نامه ماده ۵۴ قانون رفع موانع تولید و رقابت‌پذیر و ارتقای نظام مالی کشور وظایف کمیسیون رفع تداخلات استان تشریح و قید گردیده به منظور رفع تداخلات اراضی که مشمول ماده ۲ ایین نامه می‌باشد. فارغ از تقدم یا تاخر قانون اجرا شده دران اعم از اینکه منجر به صدور سند مالکیت به نام دولت شده یا نشده باشد. و اتخاذ تصمیم نسبت به اصلاح نقشه‌ها، سوابق و اسناد مالکیت انها کمیسیون مذکور تشکیل می‌گردد. و در بند ۴ ماده ۸ شیوه‌نامه نیز مراحل رسیدگی کارگروه شهرستان تشخیص و در جلسات بررسی عملکرد ابهامات و پیشنهادات سازمان جهاد کشاورزی استان‌ها نیز به صراحت تاکید گردیده پ هایی که پرونده ان در کمیسیون ماده واحده مطرح و منجر به صدور رای کمیسیون نگردید. و یا پرونده مربوطه در مراجع قضایی مطرح و در حال رسیدگی بوده ولی منجر به صدور رای قطعی نگردیده قابل طرح در کمیسیون رفع تداخلات استان می‌باشد. علیهذا نظر به اینکه مذکور جملگی من حیث المجموع حاکی از صلاحیت ذاتی کمیسیون رفع تداخلات در رسیدگی به تشخیص نوعیت زمین و تفکیک اراضی دولتی از زراعی بوده و دادگاه راسا صلاحیت ذاتی جهت رسیدگی و اظهارنظر به نوعیت زمین را ندارد. لذا خود را صالح به رسیدگی ندانسته، مستندا به تبصره ماده ۹ قانون افزایش بهره‌وری بخش کشاورزی و منابع طبیعی و ایین نامه ان و شیوه‌نامه ماده ۸ ایین نامه ماده ۵۴ قانون رفع موانع تولید رقابت پذیری نظام مالی کشور قرار عدم صلاحیت خویش را به اعتبار و شایستگی رسیدگی کمیسیون رفع تداخلات صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص دادنامه شماره ۰۴۲۴۲۸۰ - ۱۴۰۱ / ۳ / ۸ شعبه اول دادگاه عمومی دادگستری شهرستان طارم که به موجب ان در خصوص موضوع خواسته خواهان، کمیسیون رفع تداخلات را صالح به رسیدگی دانسته است، با توجه به اینکه موضوع خواسته خارج از صلاحیت‌های مرجع مزبور و مستلزم رسیدگی قضایی در دادگاه است، لذا در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با اعلام صلاحیت مرجع مزبور موافقت نمی‌گردد. و پرونده برای ادامه رسیدگی به دادگاه اعاده می‌گردد. 
. 
شعبه هفده دیوان عالی کشور
. 
رییس: م. ب. ع. معاون: دکتر م. ح. 
. 
. 
<#>
. رأی خلاصه جریان پرونده. خلاصه جریان پرونده: در این پرونده شعبه ۲ دادگاه عمومی حقوقی دادگستری شهرستان سقز در خصوص دادخواست ف. م. فرزند ا. به طرفیت اداره کل ثبت احوال استان لرستان به خواسته ابطال شناسنامه (تقاضای صدور حکم به تغییر سن)، پس از بررسی موضوع به موجب دادنامه شماره ۰۶۰۰۶۱۳ - ۱۴۰۱ / ۲ / ۲۸ با این استدلال که: … محل سکونت خوانده که بر اساس اظهارات خواهان و محتویات پرونده در حوزه قضایی * واقع‌شده است مستندا به مواد ۱۱ و ۲۶ و ۲۷ قانون ایین دادرسی مدنی دادگاه‌های عمومی و انقلاب قرار عدم صلاحیت این مرجع را به اعتبار و شایستگی محاکم عمومی و حقوقی حوزه قضایی * صادر و پرونده را برای رسیدگی به ان دادگاه ارسال نموده است. و رسیدگی به پرونده به شعبه چهارم دادگاه عمومی (حقوقی) دادگستری شهرستان خرم اباد ارجاع گردیده و این شعبه نیز به موجب دادنامه شماره ۰۸۲۷۰۷۱ - ۱۴۰۱ / ۳ / ۱۰ با این استدلال که: … بنا بر مقررات قانونی به ویژه ماده ۴ قانون ثبت احوال به عنوان یکی از استثنایات اصل فوق، رسیدگی به دعاوی راجع به اسناد ثبت احوال با دادگاه شهرستان محل اقامت خواهان دعوی است. نه خوانده دعوی، رسیدگی به موضوع خارج از صلاحیت این مرجع و در صلاحیت محاکم عمومی حقوقی * بوده به استناد ماده مرقوم در فوق، قرار عدم صلاحیت به شایستگی، اعتبار و صلاحیت محاکم عمومی حقوقی * (شعبه دوم) صادر و پرونده را در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی به دیوان عالی کشور ارسال نموده که رسیدگی به این شعبه ارجاع شده است. 
. 
هیات شعبه در تاریخ بالا تشکیل است. پس از قرایت گزارش اقای م. ب. (عضو ممیز) و بررسی محتویات پرونده و مشاوره اعضای به شرح اتی مبارت به صدور رای می‌گردد.: 
. 
. رأی شعبه دیوان عالی کشور. رای شعبه
. 
در خصوص اختلاف در صلاحیت بین مراجع قضایی به شرح مندرج در گزارش، با توجه به بررسی محتویات پرونده و ادله‌ای که در قرارهای صادره مطرح‌شده است، در اجرای ماده ۲۸ قانون ایین دادرسی دادگاه‌های عمومی و انقلاب در امور مدنی با تایید نظر شعبه چهارم دادگاه عمومی حقوقی شهرستان خرم اباد، ضمن نقض قرار صادره از شعبه دوم دادگاه عمومی حقوقی شهرستان سقز و اعلام صلاحیت مرجع اخیر حل اختلاف می‌گردد. 
. 
رییس: م. ب. ع. معاون: دکتر م. ح. 
. 
. 
